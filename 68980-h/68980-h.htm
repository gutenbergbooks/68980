<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A rajongók (2. kötet) by
Zsigmond Kemény</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

p.caption {
 margin-top: 0;
 font-size: smaller;
 font-style: italic;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.figcenter, .figcenter img {  
 max-width: 100%;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

li.li2 {
 padding-left: 1em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='hu' xml:lang='hu'>A rajongók (2. kötet)</span>, by Zsigmond Kemény</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: <span lang='hu' xml:lang='hu'>A rajongók (2. kötet)</span></p>
<p style='display:block; margin-left:2em; text-indent:0; margin-top:0; margin-bottom:1em;'><span lang='hu' xml:lang='hu'>Regény</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Zsigmond Kemény</p>
<p style='display:block; margin-top:1em; margin-bottom:0; margin-left:2em; text-indent:-2em'>Illustrator: Nelli Hirsch</p>
<p style='display:block; margin-top:1em; margin-bottom:0; margin-left:2em; text-indent:-2em'>Contributor: Kálmán Mikszáth</p>
<p style='display:block; text-indent:0; margin:1em 0'>Release Date: September 12, 2022 [eBook #68980]</p>
<p style='display:block; text-indent:0; margin:1em 0'>Language: Hungarian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Albert László from page images generously made available by the Internet Archive</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='hu' xml:lang='hu'>A RAJONGÓK (2. KÖTET)</span> ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_335">335</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<p class="center"><span class="caption-150">MAGYAR
REGÉNYIRÓK</span></p>
<p class="center"><span class="caption-large">KÉPES
KIADÁSA</span></p>
<p>&nbsp;</p>
<p class="center"><span class="caption-small">Szerkeszti és
bevezetésekkel ellátja</span></p>
<p class="center"><span class="caption">MIKSZÁTH KÁLMÁN</span></p>
<p>&nbsp;</p>
<p>&nbsp;</p>
<p class="center"><span class="caption-large">18. KÖTET</span></p>
<p>&nbsp;</p>
<p class="center"><span class="caption-large">A RAJONGÓK</span></p>
<p class="center"><span class="caption-small">Irta</span></p>
<p class="center"><span class="caption-large">BÁRÓ KEMÉNY
ZSIGMOND</span></p>
<p class="center"><span class="caption-large">II.</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1904</span></p>
<hr class="chap" />
<h1>A RAJONGÓK</h1>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-150">BÁRÓ KEMÉNY
ZSIGMOND</span></p>
<p>&nbsp;</p>
<p class="center"><span class="caption">MÁSODIK KÖTET</span></p>
<p>&nbsp;</p>
<p class="center"><span class="caption">R. HIRSCH NELLI
RAJZAIVAL</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1904</span></p>
<p><span class="pagenum"><a name="Page_IV" id=
"Page_IV">IV.</a></span></p>
<p class="center"><i>Minden jog fentartva.</i></p>
<p class="center"><span class="caption-small">Franklin-Társulat
nyomdája.</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>HARMADIK RÉSZ.</h2>
</div>
<h3>I.</h3>
<p>Különös álom volt, valóban különös és rendkívüli!</p>
<p>Klára, midőn fölnyitá szemeit, nem látott csatlósokat villogó
csákányokkal, nem látott gőgös főurat megvető tekintettel, de hallá
a légben e szót: kém, suttogva, sivítva a démonok nevetésével, az
angyalok sóhajával vegyülve. A hallgatag est a néma éjnek akarta
átadni az átkos szót, és visszhangozá az egész láthatár, hogy soha
feledve ne legyen.</p>
<p>Szegény Klára!…</p>
<p>Elemér emelte föl a hideg földről, s tartá karjaiban.</p>
<p>A halvány nő körültekintett… keresett valakit, s nem talált
reá.</p>
<p>Ki fejti meg e csodálatos eltűnést?</p>
<p>S ime vele egy idegen van, egészen ismeretlen arczú, s az arczon
azon részvéttel és fájdalommal, melyet régi barátainknál
keresünk.</p>
<p>De mi történt? Mi vetett véget a fenyegető helyzetnek a férj és
a fegyveres kiséret közt?</p>
<p>Talán vért ontottak?</p>
<p>Nagy ég! könyörülő Isten! mi történt?</p>
<p>Nehezen találta meg Klára a szót, s oly fuldoklóan mondá ki.
<span class="pagenum"><a name="Page_6" id=
"Page_6">-6-</a></span></p>
<p>– Hol van… ő?</p>
<p>– A Miklós-kapu felé ment, válaszolá Elemér, s úgy hiszem, már
szállásán lehet.</p>
<p>Klára fölemelte fejét, s az ifjú a halvány holdvilág mellett is
észrevevé, hogy a bánat és szépség vonalait küzdő benyomások
rezgetik, s hogy a két könnyező szem olyat kérdez, mit az ajk nem
tud, vagy nem mer említeni.</p>
<p>Mily örömmel mondaná Elemér, hogy ő tudja Laczkó István lakását,
de nem volna-e gyöngédtelenség! Hátha a nőt e tolakodás
megszégyeníti?</p>
<p>– Kérem, vezessen szállásomra! sóhajtá Klára, vigasztalhatatlan
és mély fájdalommal.</p>
<p>A mint az ifjú karjára támaszkodott, a mint lassan menve
haladtak a kijelölt vendéglőhöz, minden percz új meg új sebet vert
Klára vérző szívébe, míg az iszonyú helyzet, melybe férje
sodortatott, a bősz esetlegek egész kíséretével együtt lelke elébe
lépett, hogy a szenvedőt összezúzza… vagy fölemelje.</p>
<p>Szóváltás nélkül érkeztek a vendéglő utczaajtajához, mely a
közterembe nyílt.</p>
<p>Klára megköszönte vezetője szivességét, hirtelen fölnyitá az
üvegajtót s eltünt.</p>
<p>Elemér határozatlanul állott egy hosszú perczig az utczán,
mintha küzdött volna magával. – Tisztába kell jönnöm, gondolá, s
még mielőtt nagybátyámmal találkozom.</p>
<p>Fridrik, a pék és méhsör-árus, lakása felé irányzá lépteit.</p>
<p>Tárogató és síp hangzott a késő estig zajos boltból, vagy
igazabban csapszékből, hol Fridrik süteménynyel, <span class=
"pagenum"><a name="Page_7" id="Page_7">-7-</a></span> kalácscsal,
turós lepénynyel, pogácsával, méhsörrel, s ha épen szükség volt:
finomabb ételekkel és a fejedelmi pinczéből csodálatos utakon hozzá
került rózsamáli borral is, szokta érdemes vendégeit traktálni, kik
közé néha még a felsőbb körökhöz tartozó uracsok is vegyültek.</p>
<p>Most javában folyt a mulatság. Egy kisded nő, pergő nyelvvel,
fürge kézzel, és arczán némi maradványával azon szépségnek, melyet
egykor talán többen is bámultak, mint a férj óhajtotta, s jogaival
megférhetőnek találta – szóval, Fridrik pék tűzről pattant
hitestársa üvegek és tálak közt trónolva, gyors rendeleteket oszta
a fiatalabb pékinasoknak, kik esténként a pinczér szerepét
játszották, míg az idősebbek az épület hátulsó osztályában a teknő
és sütőkemenczék mellett fáradoztak.</p>
<p>Elemér ezeknél talált Fridrikre, ki épen akkor a hiven
teljesített kötelesség önérzetével guggolt a lisztes hombáron,
áloműzőül égett bort szörpölgetve, és hanyagabb cselédeit
dorgálva.</p>
<p>A pék sütőkemenczéjéből kevés fánk vagy lepény kelt el oly
melegen, mint a mily frissiben jutott ő minden városi hír és
pletyka birtokába. Hogyne tudta volna tehát, hogy Elemér mezei
kapitánynyá neveztetett ki, és már csak ez okból is fontos személy?
Hát még, ha a hatalmas rokont, Kassai Istvánt, tekintjük? s ha a
repeső hír valósulna, hogy véghagyományilag roppant örökség néz
rá?</p>
<p>Fridrik gyorsan ugrott le a hombárról, csupa alázatosság volt, s
alig lelt szavakat a ritka szerencsének, melyben a látogatás által
részesül, méltó kifejezésére. <span class="pagenum"><a name=
"Page_8" id="Page_8">-8-</a></span></p>
<p>– Vezessen kegyelmed oly helyre, hol magunk lehetünk.</p>
<p>A pék a szomszéd kamarába nyitott.</p>
<p>– Itthon van-e az idegen, ki kegyelmednél pár hét óta lakik?</p>
<p>– Laczkó Istvánt érti a nemzetes és vitézlő kapitány úr?…
Gyertyavilágot látok ablakán. Bizonyosan honn van, s ha a kapitány
úr parancsolja, tüstént ide hivom.</p>
<p>– Nem szükség. Előbb kegyelmedtől akarok valamit tudakolni.</p>
<p>– Szolgálatára állok – szólt a pék, magát hajtogatva.</p>
<p>– Honnan tudja, hogy Laczkó István az én nagybátyám kémje?</p>
<p>– A pék ijedtében elsárgult. – Kémje, vitézlő uram? ő
nagyságának kémje volna? veszszek el, ha tudom! Nem is mondtam
soha. Ki vádolhatott engem oly igazságtalanul?</p>
<p>– Kegyelmed Szeredi ő nagyságának mondta.</p>
<p>– Én? De már, hogy mondhattam volna? Ne méltóztassék hinni!
Senki sem tiszteli nálamnál inkább Kassai István méltóságos és
nagyságos személyét. Hogy mernék én, az alacsony helyzetű ember, a
főrangúak dolgába elegyedni? Csókolom kezét az úrfinak… hogy
mernék?</p>
<p>– Tehát hazugságban hagyja Szeredi ő nagyságát?</p>
<p>– A mennybeli szent Istenért! hogy tenném én azt? Még az volna
csak tőlem gyalázatos s pofoncsapásra méltó gaztett, ha az én
kegyes patrónusomat, ki <span class="pagenum"><a name="Page_9" id=
"Page_9">-9-</a></span> egyedül tartja bennem a lelket, ily
gorombán megbántanám.</p>
<p>– Úgy hát csakugyan mondta Szeredi uramnak, hogy Laczkó István a
nagybátyám kémje?</p>
<p>– Égesse meg az istennyila a lelkemet, omoljon össze minden
sütőkemenczém, és sülyedjen házam a föld alá, ha valaha mondtam!
Hogy is merném én Kassai István ő nagyságát rossz hírbe keverni!
Inkább tövestül kitépetném nyelvemet.</p>
<p>– Fridrik uram! kend azt hiszi, hogy velem lehet tréfálni; talán
azért, hogy nem szeretek senkit megkardlapozni. De a tudósok azt
állítják, hogy minden szabálynak van kivétele. Ért-e kend
engemet?</p>
<p>– Hogyne, midőn a nagyságos úrfi világosabban szól, mint a nyilt
parancsolat! Igenis, én látom, hogy meg akarnak ölni, s jobb is
lett volna nem születnem, vagy némán, vagy vakon, vagy néma-vakon
és siket-némán!</p>
<p>Fridrik törölgette tenyerével a homlokát, melyről serkedezett a
veríték, s tenyerét kendőjével, mely tüstént megnedvesedett.</p>
<p>– Úgy hiszem, szólt Elemér, elfeledtem valamit kendnek előre
megmondani, mit tudatnom szükséges volt. Most utánpótolom. Én
Fridrik mester vallomásával nem akarok visszaélni. Nem közlöm
Szeredi ő nagyságával, sem nagybátyámmal. Egészen magamnak tartom,
mint elidegeníthetlen titkot. Sőt kész vagyok érette két egész súly
florenczi aranyat adni, s ezeket Fridrik mester kezébe ezennel le
is teszem. Ihol a pénz. De ha nem találna igazat mondani,
<span class="pagenum"><a name="Page_10" id=
"Page_10">-10-</a></span> akkor épen azt mívelem kenddel, mit a
török szokott a csalárd pékekkel. Tudja-e?</p>
<p>– Igenis. A fülemet az ajtóra szegezi.</p>
<p>– Csalhatatlanúl. Tehát mit beszélt kend Laczkó Istvánról
Szeredi ő nagyságának?</p>
<p>Fridrik vakarta nyakacsigáját. – Csakugyan nem árul el a
kapitány úr?</p>
<p>– Biztosíthatom.</p>
<p>– A történet hosszú.</p>
<p>– Van elég időm.</p>
<p>– De kegyes engedelmével, hozok előbb egy pohár finom rozsólist.
Készítését csak én tudom, becsületemre, egész Erdélyben csak én.
Szabad szolgálnom meleg herkentyűvel? Most vették ki a tepsiből.
Vagy talán inkább tetszenék marczipán? Van töpörtyűs lángosom is és
egy tésztábasült derék sonkám!</p>
<p>– Nem szükség semmit hozni, Fridrik mester!</p>
<p>– De bizony szükség. Tudom én, mi a becsület.</p>
<p>Ezzel a pék a szobából kiperdült.</p>
<p>– Még elszökik hazunnan! gondolá Elemér, s nyomába indult, de
aggodalma fölösleges volt, mert a pék összelármázta cselédségét, s
azok egyszerre tele rakták a kamara egyik hombárát frisítőkkel és
csemegékkel.</p>
<p>– Fogjunk hát a lakomához, azonban mindenek előtt a
beszélgetéshez. Mit mondott kend Szeredinek Laczkó Istvánról?</p>
<p>– Követem alásan! messze kell kezdenem.</p>
<p>– Csak rajta.</p>
<p>– Az én vendégem, nagyságos úrfi, derék férfiú, <span class=
"pagenum"><a name="Page_11" id="Page_11">-11-</a></span> de a
fejébe tücsök van. Néha órákig néz a fehér falra, hol semmi látni
való nincs. Máskor bezárkózik szobájába, és öklével fenyegeti a
levegőt. Megtörténik, hogy neki megy az asztalnak s földönti,
mintha vak lenne… a minap is hat üvegemet törte el, és csak a nagy
zajra vette észre, hogy mit cselekedett. De ezelőtt két hónappal
egészen más természete volt. Dalolt, nevetett, mulattatá
vendégeimet. Azonban alig volt két hétig börtönbe, s azzal úgy
megváltozott, mintha kicserélték volna. Úgy-e, csodálatos?</p>
<p>– S miért vitték börtönbe?</p>
<p>– A szombatosságért. Úgy-e, csodálatos?</p>
<p>– Nem tartom annak. De kend nem iszik, csak engem kinál.</p>
<p>– Iszom, nagyságos úrfi, mint a csap. Az is furcsa, hogy Laczkó
István nálam lakik. Pedig otthon szép felesége van, kit örökké
dicsér, gyermekei, kikre könnyek közt emlékezik, s háztartása,
melyre, mint látszik, nem akar gondolni.</p>
<p>– Talán itt igazítni való dologra talált.</p>
<p>– Ezt gondoltam, kapitány úr! én is; de senki sem tudja, miben
jár. Többnyire szobájába zárkózik. Csak esténként megy ki. Ha pere
volna, nappal zörgetne – mint szokás – a biráknál és prókátoroknál.
Ha állomást keresne, azután, remélem, nem kell esténként
leskelődni. Ha szombatos, rossz helyt ül itt a törvény szeme előtt.
Ha meg akar térni, a főtisztelendő püspöktől nappal sietne oktatást
venni. S miért dicséri nejét, ha szeretője van? S pedig este kihez
járna máshoz? Nem igaz-e, kapitány uram? <span class=
"pagenum"><a name="Page_12" id="Page_12">-12-</a></span></p>
<p>– Igaz lehet, de mindez nem tartozik ahhoz, miről mi akarunk
beszélni.</p>
<p>– Sőt semmi sem tartozik inkább, mert fölgerjesztette
kiváncsiságomat, elvette étvágyamat és álmomat. Mindig azt
kérdeztem magamtól: vajon mit csinál ő? miért mulat Fehérváron, s
nem Kolozsvárott, Beszterczén vagy Segesvártt? És ha itt van, miért
nem megy ki tíz órakor, délben, délután háromkor, félötre, vagy
egynegyed hatkor. Miért szereti a bagolylyal a homályt, s nem
velem, vagy a kapitány úrral és más felebarátunkkal együtt a
napfényt? Gyötrött, kínzott az újságvágy. De talán a kiváncsiság
nem bűn! Jól mondom?</p>
<p>– Erény sem, Fridrik mester. Azonban folytassa előadását.</p>
<p>– Csak innék az úrfi legalább egy pohár rozsólist; mert így
mindig azt hiszem, hogy magamnak szárad ki a torkom. Hol is hagytam
el? Kiváncsiságom nőtt, s akkora bögye lett mint a gödénynek.
Elnyelte minden örömemet, nyugalmamat. Látván pedig, hogy ha még
nagyobbra hagyom növekedni, akkor ez egy indulat miatt soványabbá
leszek a páczolt héringnél, végre eltökéltem, hogy Laczkó Istvánnak
– persze illendőleg és minden rossz szándék nélkül – utána fogok
lesni. Nálam a gondolatra nyomban jön a tett. De kegyelmed,
kapitány úr, abból a gyöngéd herkentyűből nem eszik. Mi tagadás, én
bizony… de kegyes engedelmével egy kevés égett bort szürcsölök
előbb.</p>
<p>– Tessék, Fridrik mester. S mi sikere volt kémkedésének?
<span class="pagenum"><a name="Page_13" id=
"Page_13">-13-</a></span> mert sejtem már, hogy Laczkó Istvánt
nyomról-nyomra kísérte.</p>
<p>– Igenis, Pécsi Simon ő nagyságáig. Oda ment esténként a jámbor
orgonálni és dalolni.</p>
<p>– És onnan?</p>
<p>– Többnyire haza jött lefeküdni.</p>
<p>– S mikor kivételként nem jött?</p>
<p>– Épen az a bökkenő, hogy magam se tudom, hová ment. Szent igaz…
egyszer, de ne haragudjék Elemér úrfi, egyszer Kassai ő nagysága
háza előtt láttam. Bement-e, vagy kijött, vagy pedig se be nem
ment, se ki nem jött, csak a jó Isten tudja. Azonban, midőn Szeredi
ő nagyságának ezt elbeszéltem, hát rögtön erősíté, hogy Laczkó
István alkalmasint hireket hord Pécsi Simon ő nagyságának, s hogy e
szerint valóságos kém.</p>
<p>– És kegyelmed, Fridrik mester, mit felelt rá?</p>
<p>– Ki emlékeznék, kapitány úr, minden szóra? Magam is mondottam
valamit. De sülyedjek el, ha nem ostobaságot.</p>
<p>– S minő ostobaságot?</p>
<p>– Hát olyanformát, hogy a mai világban vannak kémek, és
nem-kémek, s hogy bár az utóbbiak száma sokkal nagyobb, én nem
merném a kezemet saját testvérem becsületéért is a tűzre tenni.
Nincs-e igazam? Kiki feleljen csak magáról. Én például Fridrik
mestert nem tartom kémnek, és nincs okom neheztelni, ha Laczkó
István sem tartja magát annak. De végtére is, a ki nem beszéli el
titkait, ne csodálja, ha a világ azt, a mit elrejtett, rossznak
tartja. <span class="pagenum"><a name="Page_14" id=
"Page_14">-14-</a></span></p>
<p>– S mer-e megesküdni, hogy nem tud többet Laczkó Istvánról?</p>
<p>– Szegezze az úrfi fülemet az ajtóhoz, ha mindent el nem
mondottam. Szeredi ő nagysága gyűlöletből, vagy mert félreértette,
szavaimból többet magyarázott ki. Isten őrizzen! hogy hazugsággal
vádoljam, sőt inkább magamra vallok mindent, ha másként nem lehet,
de szegezze az úrfi fülemet az ajtóhoz, mihelyt kisül, hogy
kegyelmed előtt valamit elhallgattam.</p>
<p>Elemér egészen meg volt nyugtatva. Ez is tehát csak oly pletyka,
gondolá, melyet nagybátyjáról torzítva, vagy néha minden alap
nélkül hoznak forgalomba.</p>
<p>– Most Laczkó István urammal akarnék szólani. Vezessen
hozzá!</p>
<p>– Talán jobb lesz, ha ide hivom. Lehet, hogy már lefeküdt, s
átallanná, ha meglepnék.</p>
<p>Fridrik mester szapora léptekkel tartott a kisded szobához,
zörgetett, s midőn semmi választ nem nyert, az ablakhoz sietett,
hogy bekukkantson.</p>
<p>– Nincs benn. Hová lehetett? Ni, ni! a gyertya félre ég; bele
egészen lekonyult. Még meggyulad a házam. A gondatlan ember!</p>
<p>E félelem és panasz közt Fridrik mester az ajtóhoz siet,
sarkából egy kevéssé kiemeli azt, mire a faretesz rovatból
kibillen, s a szoba föltárul.</p>
<p>Papirok voltak a gyertya körül, s a lehulló hamú által könnyen
meg is gyuladhatának.</p>
<p>– A szeleverdi még koldussá tesz!</p>
<p>Ekkor a világot ki akarta oltani; de a szeme <span class=
"pagenum"><a name="Page_15" id="Page_15">-15-</a></span> véletlenül
saját, kövér betükkel leírt, nevére tévedt.</p>
<p>«Kérem Fridrik mester ő kegyelmét, ne nehezteljen távozásomért s
holnap reggel szolgáltassa az asztalon fekvő levelet nemzetes és
vitézlő Kassai Elemér uram kezébe.»</p>
<p>Pékünk alig tagozta ki a czédula tartalmát, midőn némely apró
költség, mely Laczkó számlájához tartozott, eszébe ötlék.</p>
<p>– Vendégem a nagy harangra bizta három forint és tizenkét denár
visszafizetését! sóhajtá, és a levél után nyult, hogy a kapitányhoz
vigye; azonban nagy örömére, épen annyi pénzt fedez föl a levél
mögött.</p>
<p>– Ki gondolt volna ekkora pontosságot! De, hogyan feledte el
meggybársony süvegét és mentéjét? Hisz! ott lógnak a szegen!</p>
<p>A pék kiváncsisága fölébredt.</p>
<p>Fürge kézzel nyitá ki az asztalfiókot.</p>
<p>Ott vala a biblia.</p>
<p>Egy utiládát emelintett meg, és súlyosabbnak találá, mintsem
hogy üres lehessen.</p>
<p>– Csak azon ruhával ment el, mely hátán vala. Hm! visszajön
holnap, legfölebb holnapután. Nincs miért lármát üssek.</p>
<p>Ezzel eloltá a gyertyát és Elemérhez sietett.</p>
<p>– Jelentenem kell a kapitány úrnak, hogy Laczkó István rövid
időre eltávozott Fehérvárról. Ime! levele.</p>
<p>– Hozzám?</p>
<p>– Igenis.</p>
<p>Elemér csodálkozással bontá fel.</p>
<p>«Egy ismeretlen, a ki kegyelmedet nemcsak külsőleg, <span class=
"pagenum"><a name="Page_16" id="Page_16">-16-</a></span> de nemes
indulatjáról is jól ismeri, e lepecsételt soroknak azon nő kezébe
szolgáltatásáért esdeklik, kit kegyelmed közel a Pécsi Simon
udvarához ájultan talált, a földről fölemelt, s mint lovagiassága
után hinnem szabad, haza kisért.»</p>
<p>Az Elemér levelébe zárt irat nem volt czímezve.</p>
<p>Más talán szép alkalmat látott volna kalandokra; de Elemér
megborzadt.</p>
<p>Eszébe jutott Laczkó István alázatossága, melylyel egy mélyen
sértő bántalomra válaszolt, s eszébe a düh, mely a rabszolgai
csúszást megelőzte. S bár fölfogni alig tudá a roppant változást,
melyen e férfiú másodpercz alatt átment, érzé, hogy ily végletekre
kész jellem, a szenvedély pillanataiban semmitől sem retten vissza,
és eljárása mentől talányosabb, annál rémítőbb lehet.</p>
<p>Elemér abban meg nem ütközött, hogy Laczkó István őt ismeri,
mert Gyula-Fehérvár nem volt oly nagy város, melyben az egyén
egészen elenyészszék, s kilétét csak egy baráti köröcske tudja a
kérdezőnek megmondani. A polgárok itt majd minden urat ismertek, s
az ország legfőbb hivatalnokának unokaöcscse minden szerénység
mellett sem hiheté, hogy az, kinek ő bármi okból a szemébe tünt, a
nevét hamar meg ne tudhassa. De épen ebben rejlék Elemér
aggodalmára új ok; mert valószinűnek látszott, hogy Laczkó Kassai
Istvánért lőn figyelmessé az unokaöcsre.</p>
<p>– S ha csakugyan bátyám kémje volna? gondolá az ifjú, s
visszaborzadt, hogy eszméi megint azon ösvényen száguldanak tovább,
melyről épen a múlt <span class="pagenum"><a name="Page_17" id=
"Page_17">-17-</a></span> pillanatban annyi helyes ok, annyi
meggyőző érv terelte le.</p>
<p>Legmegfoghatatlanabb, legszívrendítőbb volt pedig az a tény,
hogy Laczkó egy némbert, ki érette ájultan rogyott össze, a
segédére érkező idegen karjai közt tudott hagyni, s a helyett, hogy
most fölkeresné, szintén idegen kézre bizott levélben értesít… s
vajon miről?</p>
<p>Elemér sejté, hogy valami gyászos, valami remény-ölő és
vérfagylaló rejlik a pecsét alatt.</p>
<p>Lelke elébe idézte a némbert, kinek bájos körvonalait az est
félhomálya sem rejthette el egészen. Mily fiatal! igéző alak!</p>
<p>– Neje lehet, kit csak most vezetett az oltár elé… hisz oly
viruló még! Vagy talán szeretője? De nem mondá-e Fridrik mester,
hogy Laczkó el van ragadtatva hitvese szépségétől… A vadállat
bánhatik csak így; vagy a kit a fájdalom tőn őrültté!… Talán
meggyilkolta magát!</p>
<p>Ez iszonyú eszme űzé az utczára elemért, hogy siessen
Klárához.</p>
<p>A toronyóra épen kétnegyedet ütött kilenczre.</p>
<p>– Bátyám vár! s holnap korán kell állomásomra indulnom! sóhajta.
Talán jobb, ha nem találkozom vele. Lelkem tele gyanúval, és e
gyanúk igazságtalanok… lehetnek. Oh! átok, hogy csak lehetnek!</p>
<h3>II.</h3>
<p>Klára ölébe ragadta gyermekét s csókjaival hinté el a haragos
kis arczot, mely tele volt nehezteléssel és daczczal. <span class=
"pagenum"><a name="Page_18" id="Page_18">-18-</a></span></p>
<p>– Alig tudtam már tartóztatni, ki akart menni, hogy fölkeresse
mamáját – szólt a szobából kitipegve egy vén asszony, a fogadósné
öreg cselédje.</p>
<p>– Miért nem hoztad el apámat. Megigérted. Miért nincs itt apám!
tudakolá duzzogva és fenyegetve Endre.</p>
<p>– Feküdjél le kis fiam, feküdjél le, majd elmesélem, mit izent
neked, és mesélek az aranyhajú angyalról is, ki álmodban akar veled
találkozni. Siess, kedvesem, hunyd be szemedet, különben nem lel
otthon szép vendéged, és aztán elrepül a jó gyermekekhez, kik őt
alúva várják… Fogd össze kacsóidat, imádkozzunk. Én elkezdem, te
utánam mondod… Úgy kedvesem, feküdjél már le.</p>
<p>– De hát miért sírsz, anyám?</p>
<p>– Miért nem akarod behunyni szemeidet?</p>
<p>– Újját szemére tette Endre, hogy fedve tartsa, s míg Klára egy
lassú dallamot mormolt, élénkebb pír terjedt a gyermek arczán,
lélekzete valamivel erősebb, gyorsabb lőn, és elszenderült.</p>
<p>Az anya pedig inkább átengedhette magát a gyötrő kínoknak,
melyek annál mélyebben égették, marczangolták belsejét, mentől
szigorúabb fék alatt tartá.</p>
<p>Férje bűnét tudta már, de indokait nem, nem az iszonyú
kísértést, nem a sötét jövendőt, nem azon megfejthetetlen módot,
melylyel egy nemes, egy kiváló természeten oly hamar birt a gonosz
szellem diadalmaskodni.</p>
<p>– Ő visszarettent tőlem! Magamra hagyott, midőn eszméletemet
vesztém! sohajtá.</p>
<p>Ha az erény rendes hiúságát ismerte volna Klára, <span class=
"pagenum"><a name="Page_19" id="Page_19">-19-</a></span> akkor
vérző sebére balzsamcseppet ejtene azon sejtelem, hogy férje nem
mert a vétekkel együtt hozzá közelíteni, s hogy a világ
kárhoztatását inkább képes elviselni, mint az ő vádnélkül való
tekintetét, mint ajkainak, melyek egykor óva intették, gyöngéd és
könyörülő hallgatását.</p>
<p>– Kételkedik-e szerelmemben? e kérdésre, melyet remegve intézett
magához, sűrűn omló könnyek vették át a gondolat helyét, s néhány
hosszú perczet töltött Klára a nélkül, hogy fájdalma kitörésének
határt szabni akarna. De jelleme erélyesebb, cselekvényre hajlóbb
volt, mintsem az első roham lefolytával ne összpontosítsa elméje
minden tevékenységét.</p>
<p>– Meg kell mentenem őt, ismétlé újra és újra, mintha a
határozott szavakban keresne segélyt kedélyének ellágyulása
ellen.</p>
<p>Arcza sötét, gondolkodó, de nyugodt kifejezést nyert.</p>
<p>Nem akart könnyezni, sóhajtani, nem akart saját
szerencsétlenségére emlékezni, csak férje megszabadítása forgott
elméjében.</p>
<p>S mitől szabadítsa meg?</p>
<p>A bűnből kellett férjét kiragadnia.</p>
<p>Ah! de ha szabaddá tette… megmentheti-e a lélekvádtól?</p>
<p>Klára visszaborzadt a komor, a válságos órák előérzetében.</p>
<p>Mit tegyen, ha férje elveszti önbecsülését, vagy ha a szégyent
nem tudva hordozni, a tisztító bánat helyett a vad kétségbeesés
örvényébe sülyed?</p>
<p>Az előzmények után lehetetlen volt Klárának nem <span class=
"pagenum"><a name="Page_20" id="Page_20">-20-</a></span> hinni,
hogy férje valami titkos és nagy kisértés miatt, letért az erény
útjáról, meghasonlott az Istennel, s földi érdekekért örökkévalókat
koczkáztatott.</p>
<p>Azzal sem ámíthatta magát, hogy az elkövetett bűn inkább csak
tévedéshez hasonlít. Hisz hallá megneveztetni, s ismeré, egész
szörnyű jelentőségében.</p>
<p>S vajon nincsenek-e kimaradhatatlan következményei, melyeken a
megtérés sem változtathat többé? Nincs-e már családok becsülete,
vagyona, élete visszafordíthatlan válság elébe vive?</p>
<p>Klára csak a «kém» szót hallotta. De kinek részére s ki ellen?
Erről semmi tudomása nem volt.</p>
<p>Azonban a mint mélyebben kezdett gondolkozni, a mint fölidézett
emlékében minden szót, melyet férje a börtön után, a Fehérvárra
indulást megelőző napokon, és a búcsúzás alatt ejtett, a mint lelke
elébe vonult a keserűség és düh, melylyel akkor Kassai István nevét
egy csoport homályos czélzattal összekötve említé, a mint Klára a
múlt rémítő töredékeit egybe illesztette, hogy belőle a jelenről
fölvilágosítást nyerjen, mindinkább át volt azon sejtelemtől hatva,
mely Kassaiban kereste a csábítás ördögét, a kísértő lelket.</p>
<p>Tehát az ország legmagasabb hivatalnokával kellett egy erőtlen
nőnek küzdeni.</p>
<p>S minő fegyverrel tegye ezt?</p>
<p>Hol van kilátás a sikerre?</p>
<p>Kit ismer ő, az elhagyatott nő, Fehérvárott?</p>
<p>Hisz még azt sem tudja, hogy férje hol lakik! <span class=
"pagenum"><a name="Page_21" id="Page_21">-21-</a></span></p>
<p>Még az utczákat sem ismeri, nemhogy a palotákat és azokat, kik
benne laknak, ismerné!</p>
<p>Csüggedten hajtá le fejét, s a mint gyermeke ágya előtt ült
sápadtan, merengő és levert tekintettel, nem véve észre az ajtó
megnyilását, a közelgő lépteket, s ijedten rezzent össze, midőn a
korcsmáros cselédje, hogy jelenlétét értésül adja, köhögni és
lábával zsurolni kezdett.</p>
<p>– Egy úr akar még ma este az asszonynyal beszélni.</p>
<p>Klára szive hőn dobogott, arcza kipirúlt.</p>
<p>– Mégis fölkeresett! rebegte.</p>
<p>Férjét képzelé. S milyen természetes volt, hogy őt várja az
érkezőben! Hisz órák teltek el a rémítő történet után, órák, mióta
a férj tudhatta, hogy hitvese itt van. S mily kicsiny Fehérvár!
Mily könnyen lehet a városban ismeretesnek a megérkezőre találni,
ha keresi, ha szereti, ha félti, ha életét veszélyben hiszi, ha
bánatban hagyta és vigasztalásért kell fölkeresnie.</p>
<p>– Ő az! ő az!</p>
<p>Klára e gondolattal sietett elébe.</p>
<p>S midőn könnyű alakja az ajtón kilebbent, midőn szerető és
remegő karjait ölelésre akarta terjeszteni, oh! akkor azon idegent
látta maga előtt, ki hazavezette, s ki bár részvétéért köszönetet
érdemelt, jelenlétével keserű érzéseknél egyebet nem ébreszthetett,
minthogy a megaláztatás tanuja volt, és tudta az iszonyú szót, mely
férjét megbélyegzé.</p>
<p>Mintha Klára lábai a földhöz gyökereztek volna, mintha meleg
tagjai egyenkint szobordarabokká akartak <span class=
"pagenum"><a name="Page_22" id="Page_22">-22-</a></span> volna
merevedni, mintha minden élet az arczra tódult volna, hogy egy fájó
csodálkozásban hagyja ott az utolsó kinyomatot, s aztán
eltűnjék!</p>
<p>Az ellentétes érzések e hatása rendkívüli lehetett, mert Elemér
is leirhatatlan zavarba jött.</p>
<p>Mi volt e gyönyörű nő szépsége azon szédítő varázshoz képest,
melyet az öröm és csalódás gyors változása az arczvonalakon és az
egész alakon előidézett.</p>
<p>Elemér értette mindazt, a mi a nő lelkében történt. Nem kellett
ahhoz szó. Egy tekintet mindent elbeszélt.</p>
<p>– Asszonyom! mondá az ifjú, csak azon ok, mely sürgető
kötelességemmé tette az idejövetelt, mentheti látogatásom szokatlan
óráját.</p>
<p>Itt Elemér elakadt.</p>
<p>– Min kezdje?</p>
<p>A történet egyszerű volt, s mégis teli kényes pontokkal.</p>
<p>Vagy nem átalja-e Klára, hogy a férjére ruházott gúnyos névnek
vannak tanui? Nem kerül-e mindent, mi ide vonatkozik? S vegyülhet-e
ő, az idegen, oly család ügyébe, melyhez nem tartozik sem a vérség
kötelékei-, sem az ajándékozott bizodalomnál fogva? Mit mondjon?
Átnyujtsa-e a levelet minden fölvigosítás és magyarázat nélkül? De,
akkor, hogy jutott hozzá? Nem fog-e titkolódzása szokatlannak
látszani? Vagy elbeszélje-e, miért és miként ment Fridrikhez?
Megmondja-e, hogy ő azon Kassai Elemér, ki saját nagybátyját,
Kassai Istvánt, gyanú alá vévén, elment a pékhez nyomozni, de nem
talált a vádra elégséges adatokat? Mily nyomorultnak fogná a
<span class="pagenum"><a name="Page_23" id=
"Page_23">-23-</a></span> férje iránt oly gyöngéd nő, a nagybátya
iránt gyöngédtelen unokaöcscsét találni? Hosszú történetek,
sajátságos viszonyok, kivételes kedélyállapot s egy egész mult
élményeinek és szenvedéseinek elbeszélésére volna szükség, hogy
jobb szinezetben tűnjék föl az, a mi csak könnyedén odavetve
legalább is visszataszító cynismusnak látszanék. És azért jött-e
Elemér, hogy egy nőt, ki saját szerencsétlenségével van elfoglalva,
idegen ügyekkel untasson?</p>
<p>Klára figyelemmel tekintett az ifjura, s várta, a mit ez
mondandó leszen.</p>
<p>– Asszonyom! egy levelet kell önnek átadnom. Ne kérdje, miként
jutottam birtokába.</p>
<p>Klára föltöri a pecsétet. S a mint olvas, arczáról eltávozik
minden vér. Inkább halotthoz hasonlít, mint élőhöz, inkább a halott
sirjára tett fehér márvány emlékhez, mint a halotthoz. Kezei nem
reszketnek, szempilláin nem csillog könny, s midőn olvasni
megszünik, hideg nyugalommal fogja össze a levelet és köténye
zsebébe rejti.</p>
<p>Mennyi belküzdelmet takart e csend!</p>
<p>– Az imént nem fejezhettem ki, mondá Klára, köszönetemet a
kegyelmed nemeslelkűségéért, s most, midőn másodszor kötelez
hálára, érzem, mily szegény vagyok a szavakban.</p>
<p>– Bár tudtam volna, válaszolá Elemér, óhajtásom szerint folyni
be megnyugtatására; de félek, hogy készségem csak növelte az
aggodalmakat, a helyett hogy oszlatná.</p>
<p>– Abban is van valami megnyugtató, ha a szerencsétlenséget egész
terjedelmében látjuk. <span class="pagenum"><a name="Page_24" id=
"Page_24">-24-</a></span></p>
<p>Klára oly szilárd, de bánatos hangon ejtette e szavakat, hogy
Elemér túlragadtatva az illem és gyöngédség határain, egész hévvel
mondá: – Meg vagyok győződve férjének ártatlansága felől.</p>
<p>A nő arczát lehellet-könnyű pir futotta el, de a vonalak
továbbra is megtarták a bú és merengés kifejezését.</p>
<p>– Én állhatatosan hiszem, hogy őt rágalmazzák, folytatá Elemér
mindinkább túlragadtatva.</p>
<p>– Az Isten szine előtt nem mindig az a valódi bűnös, ki
megbotlott, szólt Klára. A nyíl öl-e, vagy az a kéz, mely czélzott?
Ah! hisz az embernek szabad akarata van!</p>
<p>Két nagy könnycsepp gördült a nő arczára, de mintha szégyelné a
fájdalom e jeleit, félig elfordulva, kezet nyujtott az ifjunak, s
hirtelen távozott.</p>
<p>– Talán ő is nagybátyámra gyanakszik! sóhajtá Elemér, míg haza
indult. Oh! én gyáva, oh! én nyomorult! Örökös kétség közt
hányatom, s nincs szivemben erő merészebb elhatározásokra. Átallom
rokonomat és nem tudok szakítani vele. Nem hiszem a vádakat azon
alakban, a mint ellene fölhozzák, nem hiszem teljes ártatlanságát,
akkor is, ha nem vádolják. Más vagy széttépné a vér kötelékeit,
vagy védné a megbántott rokon becsületét, szóval és karddal. Ez oly
természetes! S én, ki csekélységért vívtam párbajt, vizsgálok,
hallgatok, kétkedem, hiszek és hánykódom a végletek közt. Mi
zsibbasztja el kezemet, mi homályozza be szememet, mi bilincseli le
akaratomat? Szeredit kellett volna feleletre vonnom. De számat
bezárta egy balsejtelem bátyám <span class="pagenum"><a name=
"Page_25" id="Page_25">-25-</a></span> bűnössége felől. Fridrik
mester vallomásai elháríták gyanum okait s ime, a szerencsétlen nő
ajkain ellebbent homályos czélzat ismét a kétkedés örvényébe
sodort. Oh! én nyomorult, oh én gyáva! Bár telt volna el már az éj!
Bár lenne már hátam mögött Fehérvár, minden emlékével, minden
viszonyával! Legyen ártatlan, legyen bűnös, nem akarok többé semmi
kapcsot nagybátyám és én közöttem!</p>
<h3>III.</h3>
<p>Klára soha sem volt Fehérvárott.</p>
<p>Midőn megérkezett, gyermekét elhelyezé, s a vén cseléd
gondoskodása alá bizta, első gondja volt férje szállása után
tudakolni.</p>
<p>Egy lelket sem ismert az egész városban.</p>
<p>Kérdezősködött utczáról utczára menve, de Laczkó István nevű
idegenről fölvilágosítást nyerni igen nehéz föladat volt.</p>
<p>E név senki előtt nem volt ismert.</p>
<p>A szép nő sokak figyelmét magára vonta, s kivált a fiatalabb
lovagok szivesen adtak volna minden kitelhető utasítást, de
tudakolásaikra Klára mit felelhetett? Elmondja-e, hogy egy
szombatos papot keres? Kétségkívül így könnyebben rá talál. Azonban
nem ejti-e veszélybe? Nem üldözik-e a szombatosokat? Nem volt-e
férje épen e gyanu miatt bezárva? Klára tovább nem mehetett
kérdezősködéseiben, mint hogy kézdivásárhelyi embert keres, kit
Laczkónak hívnak. Senki sem utasíthatá nyomára.</p>
<p>Mit tegyen? merre forduljon? <span class="pagenum"><a name=
"Page_26" id="Page_26">-26-</a></span></p>
<p>Férje finom izlését ismerve, a várban, takarékosságát tudva, a
külvárosokban vélte föltalálhatni őt.</p>
<p>Elfáradott és siker nélkül.</p>
<p>Aggodalmai közt maga is neveté bohóságát, hogy lehetségesnek
hiszi az eredményt.</p>
<p>De a jó szerencse, a lélek vonatása a lélekhez, az a véletlen,
mely néha egy percz alatt kibonthatatlan nehézségeket oldoz föl, az
a kegyes gondviselés, mely a hiveket akkor vezeti össze, midőn
magokat legtávolabb vélték egymástól, mind e vezérei sorsunknak,
kimaradjanak-e a játékból? Egyik se nyujtsa-e karját a keresőnek?
egyik se vigasztalja-e a bánkódót? egyik se nyisson-e alkalmat a
gyönge némbernek, ki a megpróbáltatástól visszaborzadt, hogy hamar
mondhassa el: Uram! férjem! rettegtem az elválás perczében a te
lélekcsöndedért elvállalni minden nyomort és megaláztatást.
Magzataimat féltém a zord elemektől, a tudatlanságtól, az
elvadulástól s a kaján élet ezer üldözéseitől. Ez volt oka, hogy én
otthon maradtam és te, kétségbeejtő gondolatok közt, távoztál.
Hála, hála! a szent Isten hamar fölvilágosította elmémet. Most
tudom, hogy a nőnek mindenek előtt engedelmeskedni kell,
föltétlenül követve férjét és a férj akaratát. Itt vagyok tehát.
Egyik gyermekemet elszakítottam keblemről, a másikat kitettem a
zord időnek, a nyomornak, az örök bujdosásnak. Parancsolj velünk.
Menjünk a sivatag világba! tévedezzünk ösvénytelen utakon! aludjék
ki előttünk melege a hivogató tűznek, távoli mécsvilága a csendes
kunyhónak, és végcsilláma az elhamvadt reménynek! Legyen körülünk
sötét, fenyegető <span class="pagenum"><a name="Page_27" id=
"Page_27">-27-</a></span> és vigasztalatlan sötét! Csak az egymás
kezére, arczára hullatott könnyek által tudjuk meg, hogy ki él még
közülünk és ki hiányzik örökre, mert már nem sír! Essünk minden
csapáson át, a mit az ész kitalálhat, de a nyelv elbeszélni
képtelen. Férjem! itt van nőd, itt van gyermeked. Eljöttek
kötelességök szerint föláldozni magokat, csak azt kérik, válaszd
bátran a szerencsétlenséget minden kigondolható alakban, de a bűnt
taszítsd el magadtól, ha pénznek, kényelemnek, tekintélynek hívják
is, taszítsd el, ha észrevétlenül született, név nélkül él és
titokban hal is meg!</p>
<p>Ah! hát nincsen nemtő, nincsen légi hang, nincsen intőjel,
titkos kém és vigyázó szem, mely a nőt, midőn ily szándékkal jár,
összehozza férjével, kit oly hosszasan és oly hasztalan keres?</p>
<p>Klára phantastikus képzelődése minden utczaszögleten férjét
vélte megjelenni. Ha a piaczon nem talált rá, bizonyosan egy
sikátorból fog kilépni. Ha a paloták czímeres kapuiból czifra urak
jönnek, amott a tőszomszédban egy szerény polgári ház, s annak
utczaajtóját talán Laczkó István, az ő férje, nyitja ki?</p>
<p>– Mily bohó vagyok, gondolá Klára mosolylyal, s a szempilláira
szivárgó könynyel, mily együgyű vagyok, hogy a véletlenre
támaszkodom! Istenem, már alkonyodik és mennyi drága időt
vesztegettem el!</p>
<p>Aztán vádolni kezdé magát. S hogy ne? Hiszen mily természetes
okból történt minden fáradozásainak sikertelensége! Legalább
tizenötezer ember lakik Fehérvárott s hogy kivánhatja, hogy oly sok
<span class="pagenum"><a name="Page_28" id=
"Page_28">-28-</a></span> közül épen azon egy jöjjön elébe, kit ő
keres! Végre is, nem a falusi némber félénksége hozta-e őt zavarba?
Nem mondták-e még Balázsfalván, hogy menjen egyenesen Pécsi Simon ő
nagyságához, mert ott rögtön útba fogják igazítani? Ha nem átalja e
magas helyzetű úr pompás termeibe lépni, már rég rendben lett volna
minden, már rég tudná férje szállását, már rég tisztában lennének
szándékukkal, már rég lehullott volna lelkéről az a súly, melyet
alig bir hordani. S mily megbocsáthatatlan könnyelműség volt oly
fontos ügyben csupa átallás miatt ennyi időt veszteni.</p>
<p>Klára helyre akarta hozni hibáját.</p>
<p>Haza sietett. Fölvette a legszebb ruháját, mint a magas
ranguakhoz menőtől az illem követelé. S bár a kelmét, melyet
tündéri termetén horda, a fejedelmi városban igen egyszerűnek
tarthaták, annyi legalább valószinű, hogy a büszke Pécsi Deborah
is, mi a csínt és izlést illeti, meg lett volna lepve a gyönyörű
falusi nő öltözékétől.</p>
<p>A dúsgazdag Pécsit ki ne ismerte volna?</p>
<p>A legelső, kivel Klára találkozott, tudott utasítást adni.</p>
<p>Nem is volt messze a pompás «remeteség».</p>
<p>S midőn a szombatosnő majdnem a kapuig érkezett, akkor látja
Szeredi kiséretétől és csatlósaitól az utat elállva, akkor hallja
az iszonyú szót, akkor ismer a meggyalázottban férjére, akkor
rogyik össze, és akkor történt mindaz, a mit már tudnak
olvasóim.</p>
<p class="center">*</p>
<p><span class="pagenum"><a name="Page_29" id=
"Page_29">-29-</a></span></p>
<p>Elemér távozása után Klára még egyszer elővette férje
levelét.</p>
<p>Nyugodtan akarta elolvasni. Ah, abban semmi sem volt világos és
minden oly rémítő, mint a sötét éj, mely a vándor előtt befödi a
mélységeket, s csak villámlások által leplezi föl néha.</p>
<p>Laczkó István rejtélyes sorai a következők valának:</p>
<p>«Szerencsétlenség gyermeke. Nyomor jegyese, oh! Klárám! miért
jöttél ide!</p>
<p>Neved hangzott ajkaimról, midőn rád ismertem, s te eszméletedtől
megfosztva rogytál össze. Oh! hogy kimondtam e drága nevet, s
veszélybe ejtettelek, fölfedeztelek, elárultalak általa!</p>
<p>Fuss az átok városából, fuss az üldözés helyéről!</p>
<p>Ne tekints többé vissza gondolatodban is! Feledd el, hogy
fekvését soha meg ne magyarázhasd gyermekeidnek!</p>
<p>Oh! én szegény kisdedeim!</p>
<p>Szórd el őket magadtól, hogy ne találják meg a poroszlók veled
együtt.</p>
<p>Vedd le rólok nevemet, e hazug nevet, melyet különben is úgy le
fog tépni a törvény, mint a ruhát szokta a bakó a tolvajról, mikor
meztelen testére bélyeget akar sütni.</p>
<p>Ne sirasd őket, ha a halál elviszi, mert veszélyesebb, ha az
élet magának rabul megtartja.</p>
<p>Fuss, Klára! fuss innen!</p>
<p>De, az Istenért! csak haza ne.</p>
<p>Ott kelepczében vagy.</p>
<p>Onnan tetszésök szerint hurczolhatnak a szennyhez, az éhséghez,
a korbácshoz, a fertőzethez. <span class="pagenum"><a name=
"Page_30" id="Page_30">-30-</a></span></p>
<p>Bár volna már hátad mögött ez az egész ország, s előtted a
szabadság akármennyi nélkülözéssel!</p>
<p>Feledj engem!</p>
<p>Bűnös vagyok, s noha undorodom saját lélekzetemtől is, még sem
bánom, ha csak te mentve lészsz, hogy tanácsodat nem követtem.</p>
<p>Lakolni fogok érdemem szerint.</p>
<p>Imádkozzál érettem, élő férj özvegye!»</p>
<p>Az iszony hieroglyphjeit óra hosszáig vizsgálta, találgatá
Klára.</p>
<p>Eszébe jutott minden, mit férje a Kézdi-Vásárhelyről távozást
megelőzött napokon beszélt.</p>
<p>– Nemde azt mondá, fűzé össze gondolatait, hogy a kontyomra
tekert kendőn nehéz csöbröt fogok a mezőre vinni, forró
rekkenőségben naphosszat aratok; sárban, mezitláb és permeteg alatt
az állványokra téglát, meszet hordok, s kénytelen leszek eltűrni,
hogy a rongyoktól rosszul födött testemen kőmíves legények,
uradalmi hajduk s koldus léhűtők buja szeme nyugodjék?</p>
<p>Klára megborzadt, mintha e buja szemek már is tagjait
néznék.</p>
<p>Fölkelt az ágy mellől, megcsókolta alvó gyermeke homlokát s
helyre igazítá a takarót.</p>
<p>– S miért kell a pórnép munkáját teljesítenem? miért kell a
legvadabb önkény alá védelem nélkül vetni magamat? Azért-e, mert
nem volnánk képesek a mindennapi kenyeret más módon megkeresni? Ah!
már emlékszem, ő ezt mondá: mert a törvény követeli. Istenem!
hiszen azt tenné, mintha jobbágynő volnék! S gyermekeim? Tedd,
mondja férjem, <span class="pagenum"><a name="Page_31" id=
"Page_31">-31-</a></span> erős barommá őket, mely terhet birjon
hordani, állati ösztöneit vadul elégítse ki, s a szerelem epedései
helyett csak a testiség nyers kitöréseit áhítsa. Hisz ez annyit
jelent, hogy az én gyermekeim jobbágyfiak! Irgalmas Istenem!</p>
<p>Klára térdre borult és hosszasan imádkozott az alvó gyermekért
és a távollevőért, kit emlőjéről szakított le, hogy férjét, mielőtt
késő volna, a bűn elől a rengeteg világba kisérje, elrejtőzni,
elenyészni, meghalni.</p>
<p>– Ah! zokogá, mit írt? Nem azt-e, hogy vegyem le gyermekeimről a
nevet, szórjam szét őket, hogy ne találják meg a poroszlók? Boldog
Isten! mintha szökött jobbágyok volnának! És ki tart testökre,
lelkökre jogot? Most is fülembe csendül egy iszonyú név. Vagy nem
mondá férjem, midőn kivándorlásra ösztönzött: Jer, Klára, feledjük
itt vagyonunkat, különben Kassai azt állítaná, hogy tőle loptuk el?
Ah! minden világos. A legmagasabb állású és a legiszonyúbb nevű
férfiu férjemre tette kezét. Az ő börtönébe hurczoltatott, örökre
elzárva a világtól és tőlem. Ezért vagyok én élő férj özvegye! De
miért zárták börtönbe? Világos, világos! Ah! fejem fáj és kábul az
égető fény miatt! Esküszöm! mondotta a férj, a két gyermek apja, ha
végzetem bűnbe sodorna, az a kisértés, mely engem elejt, meg fogná
tántorítani még azokat is, kik legszigorúbb birái természetünk
gyarlóságainak, s kiknek markában mindig van egy alkalomra váró kő,
hogy vétkes felebarátjaikra dobják! Világos! Világos! Ő a bűnt
választá, hogy minket megmentsen. Kassai kémjévé <span class=
"pagenum"><a name="Page_32" id="Page_32">-32-</a></span>
igérkezett, de nem tudott azzá lenni. És most ő fogoly, s ránk
nyomor, elaljasodás és szolgaság vár! Megfoghatatlan s mégis
igaz!</p>
<p>Klára maga előtt látta az egész történetet, minden
fejleményeivel együtt.</p>
<p>Szeretete nem engedte, hogy férjét határozottan bűnösnek
tartsa.</p>
<p>Elemér nyilatkozata is e véleményben erősíté meg őt.</p>
<p>Hitte, hogy Laczkó István elvállalta családja megmentésére a
lealacsonyító szerepet, de minthogy a válság perczében
lelkiismerete ellenállott, nem tudá igéretét teljesítni, s ezért
vonta magára Kassai boszúját.</p>
<p>Nem kétkedett, hogy szökött jobbágyoknak tekintetnek, s hogy
Kassai vagy mint földesúr, vagy mint hivatalnok, rendelkezhetik
sorsuk fölött. De miért taszítatának egyszerre a szabadságból a
szolgaság bilincsei közé? Megfoghatlan! Hát nem volna-e Klára nemes
családból való? s férje nem fejedelmi puskás ivadéka-e? Ki merné
tagadni?</p>
<p>A szegény nő sokkal inkább bálványozta férjét, hogy sem oda
tévedjen gondolataival, hogy ez idegen nevet vett föl, s hat évnél
tovább tartá őt folytonos ámításban?</p>
<p>Azon kérdésre nézve, hogy kit akart Kassai Laczkó által
kémleltetni, Klára tökéletesen homályban volt. Legszebb csalálmait
oszlatná el s legpusztábbá tenné keblét az, ha férje saját
hitfelekezetét, vagy annak főbb egyéneit lesni, és
szerencsétlenségbe sodrani igérkezett volna. Azonban ily eset
<span class="pagenum"><a name="Page_33" id=
"Page_33">-33-</a></span> föltevésére Klára élénk, de tiszta
képzelődése soha sem tévedhetne.</p>
<p>Midőn a nő egész nagyságában látta a veszélyt, aggodalmai az
idegesség azon magas fokára emelkedtek, mely a finom lélekzést és a
szellő halk mozzanatait is lázas szívdobogással kiséri, s melyre a
legcsekélyebb zörrenés már elviselhetetlen hatást gyakorol.</p>
<p>Nyugtalanul bolygott a szobában.</p>
<p>Ha az őrjárat a várkapu előtt vonult el, a jelentékeny távolság
ellenére, meghallá a kardcsörgést s remegett férje életéért, kit
talán épen most hurczonak magokkal a vad katonák.</p>
<p>Ha az udvaron a komondor morgott és vonított, Klára Kassai
poroszlóit megjötteknek hitte, kik gyermekét akarják tőle
elszakítani.</p>
<p>S mily csendesen pihent Endre! Álmához bizonyosan vendégül jött
az anya által igért szép angyal. A hajnal nyilásaként mosolygottak
ajkai. Arcza egészen öröm és boldogság volt.</p>
<p>Oda tekintett Klára.</p>
<p>– Ah! gyermekem! – sikoltá, – téged akarnak elhurczolni!</p>
<p>Az ágyhoz rohant. Védőleg terjeszté ki kezeit az ártatlan
fölött, mintha már érkeznének a poroszlók.</p>
<p>Endre a sikoltásra megmozdúlt, félig kinyiltak szemhéjai s
megint bezárultak.</p>
<p>Az anya szorongása növekedett.</p>
<p>«Fuss az átok városából»: a férj levelének e szavait, mintha
szellemek sugdosnák füleibe, mintha a székesegyház órája, mely
tizenkettőt ütött, harsogtatná, <span class="pagenum"><a name=
"Page_34" id="Page_34">-34-</a></span> s a csendes, halvány és méla
éj könyörülő lelke tanácsolná.</p>
<p>«Mentsd meg gyermekedet», mondák a lég parányai, s a rezgő
holdsugarak, melyek egy ablakkarikán összegyültek, és az árnyékba
rejtett mécs helyett Endre vonalaira világítának.</p>
<p>Minő zúgás, bongás Klára szivében és fejében!</p>
<p>Gyermeke vállára tette kezét, hogy fölébreszsze; meleg, égető
ajkaival csókolta homlokát. Nyisd ki szemeidet, kisdedem! ébredj,
serkenj Endre!</p>
<p>Ah! a fiú édesen, mélyen alvék.</p>
<p>– Istenem! eljön a hajnal s késő lesz a szabadulás – sóhajtá! –
Oh! hová vigyem, az apátlant, a szegény árvát, és a másikkal, a
csecsemővel, mi történik?</p>
<p>«Vedd le róluk nevemet! szórd el őket magadtól! Ne sirasd, ha a
halál elviszi…»</p>
<p>– Nagy Isten! kit? Endrét és Barbarát? – kiálta Klára a férj
levelére emlékezve és attól visszaborzadva… – Lehetetlen, hogy e
kegyetlen tanács az Isten ujjmutatása volna!… Oh! én
kicsinyhitű!</p>
<p>«Az Úr énnékem őriző pásztorom!</p>
<p>Azért semmiben meg nem fogyatkozom»… Hígy, Klára, és remélj!</p>
<p>Midőn a nő a vigasztalás forrását föllelte, megeredtek szemének
könnyei, s a kegyes ég e jótékony harmatjától kedélye mindinkább
üdült, éledt, megkönnyült.</p>
<p>– Szabaddá kell tennem férjemet, s az által az egész családot: –
e merész határozat szilárdult meg benne. – Veszszünk vagy éljünk
együtt! <span class="pagenum"><a name="Page_35" id=
"Page_35">-35-</a></span></p>
<p>Klára gyöngéd, finom vonalai aczélzott kifejezést nyertek a nagy
szándékkal.</p>
<p>A csüggedést ismét tevékenységi vágy és önérzet váltá föl.</p>
<p>– Csak már vége volna az éjnek! – sóhajtá.</p>
<p>Homloka gondolkodóvá lett.</p>
<p>Tervet forralt.</p>
<p>Valóban különösek lehettek egy nő tervei, ki idegen városban
van, s ismerős nélkül, ki vallásánál fogva részvétre nem
hivatkozhatik, ki nem ismeri a világot és az eszközöket, melyek
befolyásra vezetnek, s ki gyönge létére az ország leghatalmasabb
emberén akar diadalmaskodni, a nélkül, hogy egyetlen fegyverét, a
szépséget, használni, és egyetlen vagyonát, becsületes nevét,
koczkáztatni akarná.</p>
<p>– Erőtlen nő vagyok; illő tehát, hogy igazamban a legerősebb nő
védjen.</p>
<p>Ily ötlettel hajtá vánkosaira fejét, hogy még a hajnalszürkület
előtt elszenderülhessen.</p>
<h3>IV.</h3>
<p>Laczkó István nem hunyta be szemeit, nem hajtá álomra fejét.</p>
<p>Kassai titkárja, míg az elutazásról intézkedni és urától
rendeleteket fog venni, siettében saját szobájába csukta a
letartóztatott egyént, kinek körülményei felől hivatalos állása
mellett sem volt még fölvilágosítva.</p>
<p>Órák teltek eredmény nélkül.</p>
<p>Az udvar csendes. <span class="pagenum"><a name="Page_36" id=
"Page_36">-36-</a></span></p>
<p>A kulcs nem nyikorog az ajtózárban, s a közelgő lépések semmi
nesze nem alkalmatlankodik.</p>
<p>Rejtelmes félelem környezi a szombatos papot.</p>
<p>Nem a bilincs, nem a börtön, nem Kassai, nem a hóhér, nem a
mindennapi élet kínpadja, melyen cseppenként fog elvérezni, nem a
lelkiismeret ijesztgeti őt.</p>
<p>Más baja van.</p>
<p>A megfoghatatlan, a csodálatos, a borzasztó, melyet ember nem
érthet, melytől a gondolkozónak agya meggyulad és vére hagymázos
gyorsasággal kering… a titokszerű, a megfejthetetlen zsibongta őt
körül, ijesztgeté félhomályos, a légben elmosódott s megint
összeálló alakjaival.</p>
<p>– Hogy van az, hogy Pécsinek a csillagok beszélték el bűnömet? A
zodiakus megszólalt, figyelmeztetni őt az álbarátra, ki körűle
forgolódik, hogy kelepczét vessen lába elé, ki karjába borul, hogy
ölelés közt a szívbe döfje tőrét. A tisztes ősz, jól tudta: mi a
czélom? miért szinlelek? miért ámítok? miért férkőzöm oldala mellé?
Mindent látnokilag tudott. Avagy, nem hozták-e szobájába
mérhetetlen távolból a bolygók sugarai azt a hírt: hogy Judás
Iscariotes már elárulta őt? Igen, én Judás Iscariotes vagyok.
Nevemet és czélomat az ég jelentette meg neki. Ez a bűn átka! Nincs
számára sötétség, hová rejtőzhetne! Midőn őt kutatják, világossá
lesz az éj, s ha más tanú nincs ellene, beszél maga «a
kiterjesztett erőség», s elmondja, a mit a fül soha meg nem hallott
volna, a szem soha meg nem látna… Ej! ej! jobbágy vagyok. Mi közöm
az Istennel! <span class="pagenum"><a name="Page_37" id=
"Page_37">-37-</a></span> A földesuram Kassai. Mi közöm mással…
Hajh! de mégis különös, hogy arczomra az Isten ezt irta: kém. A szó
arczomon van, tagadhatatlanul ott. Különben honnan tudta volna
kilétemet Deborah kisasszony es… ha! ha! ha! ha! a nőm?</p>
<p>Laczkó István e kaczaja a fájdalom nyöszörgésének és az őrjöngés
ujongatásának különös vegyülete volt.</p>
<p>– A nőm, – folytatá rémes gondolatait, – a nőm mikor tanulta
olvasni a titkos betüket? Szorgalmas Klárám! mikor virrasztottál
Salamon gyűrűjével ujjadon a láthatatlan rejtélyek fölött? Mikor
nézted galambszemeiddel azt a kegyetlen festéket, melyet, midőn
agyamban a bűn fogamzott, homlokomra mázolt az észrevehetetlen kéz?
Miért nem mostad le mindjárt azt a te tiszta könnyeiddel, szánakozó
Klára! Hisz! te hatalmas vagy ártatlanságodban; neked sokat szabad
elfedezni és kiengesztelni. Könyörögj a jobbágyért, magas hölgy! A
jobbágy… a jobbágy még megjárná; de a bűnös! ebben áll a nehézség.
Ezen kellene most törnöm a fejemet, ez nagy talány… szükséges, hogy
a bölcsek is szóljanak hozzá. Nem lehet amúgy könnyedén venni az
ily fontos kérdést. Most álljanak elő a különböző iskolák, jöjjenek
el a hittudósok, hadd! halljuk a véleményt, de az előitélet
nélkülit, no!… mi a bűn! A mi arczodra van írva, Szőke Pista. Oh!
ha én tudnám, hogy honnan tudják ők, a mi arczomon van! De hát csak
számomra van bezárva, lelakatolva az a sokaktól olvasott könyv?
Lássuk a könyvet. <span class="pagenum"><a name="Page_38" id=
"Page_38">-38-</a></span></p>
<p>Laczkó István szembeállott egy kis aczéltükörrel, mely a titkár
asztalára volt helyezve. A halvány gyertyafény alig vetett valami
világot a sima érczre, de a bele tekintő annál többet vett
észre.</p>
<p>– Itt is jegy! ott is jegy! – sóhajtá.</p>
<p>Nézett merőn, nézett vadul. Összebonyolódtak vonalai, elveszték
arányaikat, torz kinyomatot nyertek.</p>
<p>– Millió betű! A sátán tele írta képemet. Már ismerem a sátán
kézirását. Elfáradhatott a sok munkában, de jól is használta ám az
idejét. Csúffá tett engemet, a mint csak illett. Nosza! Szőke
Pista, kérd el az első kuvasztól, mely rád ugat: a ketreczét, s
bújj helyette bele; ott szépen rejtőzhetel.</p>
<p>A szerencsétlen szombatos a szoba szögletébe vonult,
lekuporodott, előnyujtá nyakát, s egy őrült ember ravasz
figyelésével leste, hogy mikor mozdul meg az ajtókilincs? mikor
nyilik a retesz? mikor jőnek?</p>
<p>Ily helyzetben találta Demeter és a titkár.</p>
<p class="center">*</p>
<p>Kassai csak azután tudott elaludni, hogy a kocsi távozását
meghallá.</p>
<p>Reggel tudakolt öcscse után, s ő, ki végtelenül haragudott
volna, ha Elemér meglepi, neheztelni kezdett, midőn hallá, hogy a
kitűzött órán nem jött hozzá.</p>
<p>Tetézte rossz kedvét Elemér búcsú nélküli távozása is.</p>
<p>Tudta, hogy korán reggel el kelle mennie. Érzé, <span class=
"pagenum"><a name="Page_39" id="Page_39">-39-</a></span> hogy még
az unokaöcscsétől sem tűrte volna a csendes hajnali álomból
felköltetést, de mégis az egész úgy, a mint előtte állott, bizonyos
idegen és szokatlan színt hordott magán.</p>
<p>A gyanú, éleslátásának és romlott kedélyének szülöttje, megint
föléledt keblében.</p>
<p>– Bizonyosan Pécsiék iránti rokonszenve nyert valami új anyagot,
– gondolá. – Ezért kerül engem: ezért sérte meg
figyelmetlenségével. A háladatlan! Mily jó indulattal voltam
iránta! S nem jött el. Utána kell járnom, hol tölté az estét? Addig
mindig távol lesz Elemér szive tőlem, míg karját nem kénytelen
Pécsi ellen fölemelni. Erre kell hatnom. De hol tölté az estét?</p>
<p>Kassai elégületlen, zsémbes volt, mert titkára távolléte miatt,
néhány napig aligha jöhet azon titok nyomára, hogy az unokaöcscse
miért nem látogatta meg.</p>
<h3>V.</h3>
<p>Dajka János, az érdemes püspök rossz hangulatban vala.</p>
<p>Sehogy sem haladott tovább az általa képviselt ügy.</p>
<p>Épen most vett levelet Stambulból, magától Zülkifártól, vagy más
néven Bene Antaltól, a nagy befolyású csausztól, ki panaszolva
említé, hogy ő fensége még nem méltóztatott kegyelmesen elküldeni a
vidraprémes új szabású bundát, fekete gránát boglárokkal, melyet
nekie megigért vala; holott oly havas és zivataros idő van a
hatalmas szultán <span class="pagenum"><a name="Page_40" id=
"Page_40">-40-</a></span> fővárosában, hogy a kutyát sem kellene a
szobából kiűzni, és annál kevésbbé mehet a vidrabundátlan
állapotjában a fővezér- és más méltóságokhoz naponként informálni,
kivált miután az erdélyi residens ő kegyelme sem hajlandó a havi
pénzt pontosan kezébe szolgáltatni. Bezzeg kinálják aranynyal,
ezüsttel a katholikus hatalmak követei, mert orrontják, hogy
Rákóczi ő fensége a fényes kapunál engedélyt sollicitál a magyar
király ellen háború indítására, bezzeg ajándékoznának kék
vidraprémes téli ruhát is, de ő ámbár az izlamra tért át, szívében
hű evangelikus maradt, s csak ne volna a residens fösvény és a
nagyságos fejedelem emlékeznék meg becsületes szolgájáról, akkor
úgy segéljen! még a kikelet megnyilásáig lehetne a padisahnál oly
határozatot eszközölni – kivált ha Sáros-Patakról az öreg tallérok
útba indíttatnának – melyektől a magyar király és a katholikus
német rendek füle megcsendülne. Ezt ő, Zülkifár, a püspök úrnak
csak azért írja, hogy szerény soraiban is régi jó indulatja
elucescáljon. Ő, ha akarna, írhatna Pázmány érsek uramnak sokféle
dolgokról; azonban nem teszi. Tudja, hogy megköszönné az érsek, és
személyét a magyar király figyelmébe ajánlani nem mulasztaná el; de
a nagyságos fejedelemtől igért bundát és vékony hópénzt jobban
tiszteli a skofiumos bársonypalástnál s a gazdag remuneratióknál,
melyekkel már untig ostromoltatott hűsége. Jelszava ezentúlra is
Gyula-Fehérvár és nem Pozsony, csakhogy…</p>
<p>Dajka püspök igen búslakodott a csausz levelén. <span class=
"pagenum"><a name="Page_41" id="Page_41">-41-</a></span></p>
<p>Elgondolá, hogy életének napjai már meg vannak számlálva.</p>
<p>Az Isten magához szólíthatja őt, még mielőtt a felső megyék
sérelmei fegyveres kézzel orvosoltatnának.</p>
<p>Maholnap elköltözhetik ez árnyékvilágból, a nélkül, hogy az Úr
szőlőjében tett munkálkodásainak sikerét láthatná.</p>
<p>S ki az oka ennek?</p>
<p>Kassai István.</p>
<p>És miért nem akar Kassai István háborút?</p>
<p>Mert nem tud lóra ülni, mert félénk, s mert a kik lóra tudnak
ülni és bátrak, könnyen kicsikarhatnák kezéből a hatalmat.</p>
<p>Serédi, Kornis, Kemény János, Szeredi és más régi családu igazi
uraké volna akkor a világ.</p>
<p>Dajka püspök, könyvei közt ülve és a vasárnapi predikaczióról
gondolkodva, így elmélkedett, midőn a tanulószoba ajtaján gyönge
kopogást hallott.</p>
<p>Nem volt inyére ugyan a megzavartatás, de azért lelkipásztori
nyájassággal mondá, hogy szabad.</p>
<p>Fiatal némber lépett be, gyöngéd, finom alakú, szelid kifejezésű
és igéző szépségű némber.</p>
<p>Aranycsillámos gazdag sárga haját fejkötő szorította le, de
arcza, az ifjukor üde és hótiszta szinezetével, a szende leányéhoz
hasonlított, ki még a pártát hordja, anyai gond alatt virít, és az
életet inkább tavasz-álmok, mint küzdelmek után ismeri.</p>
<p>Volt ugyan halványdad vonalain némi izgatottság és volt
szenvedés jele; volt sötétkék szemében merengés és bú. De ki
mondhatná meg, hogy e könnyű <span class="pagenum"><a name=
"Page_42" id="Page_42">-42-</a></span> nyomait a szív viharának,
nem egy hamar áthaladt csalódás, nem egyike a szép, de
létesíthetetlen ábrándoknak okozta, melyet a boldogság szokott
egyhangúsága közt a hajadon oly örömest teremt magának, hogy
legyen, mit ő is megkönnyezhessen? Hisz! annyi ingerrel bír a
könny, míg nincs, mit igazán sirassunk!</p>
<div class="figcenter" style="width: 398px;"><a href=
"images/i001hq.jpg"><img src="images/i001.jpg" alt=
"Klára, a szombatos neje." title="Klára, a szombatos neje." /></a>
<p class="caption">Klára, a szombatos neje.</p>
</div>
<p>A némber csinos, azonban pipere nélküli öltözéke a vén Dajka
szemében is föltünt.</p>
<p>A püspök vendége szép szavakkal említé azt a bizalmat, melylyel
ismeretlen létére iránta, a tiszta korú, helyzetű és valódilag
keresztyén férfiú iránt viseltetik.</p>
<p>Dicséretében nem volt semmi túlzó és behizelgő, de Dajka püspök
mégis azt hitte, hogy lekötelezőbb modorban ritkán beszéltek
vele.</p>
<p>Csak akkor hökkent meg egy kevéssé, midőn a vendégnek, ki magát
Bodó Klárának nevezé, kivánságát meghallá.</p>
<p>– A kegyelmes nagyasszony – szólt, e czím alatt a fejedelemnét
értve – nem szereti, ha az udvarmesternőn kívül más akar az ő magas
személyéhez valaki részére bejáratot eszközölni. A palota szabályai
most szigorúabbak, mint Bethlen Gábor ő felsége uralkodása alatt.
Nem azért, mintha dicső fejedelemnénk gőgös, fényüző és a
külsőségekhez túlságosan ragaszkodó volna, mint a brandenburgi nő.
Isten mentsen! fenséges asszonyunknál nincs alázatosabb szolgája
egyházunknak. Azonban részszerint már sokan éltek vissza
jószívűségével; részszerint pedig azzal gyanúsítják, hogy férjére
még <span class="pagenum"><a name="Page_43" id=
"Page_43">-43-</a></span> országos dolgokban is szeret befolyást
gyakorolni. Ezért tartja szükségesnek, hogy a ki valami ügyben
kiván kihallgattatást nyerni, e végett Petneháziné asszonyhoz
folyamodjék.</p>
<p>– A mely dologban a fejedelemné lába elébe akarok borulni, arról
én egy szóval sem adhatnék Petneházinénak fölvilágosítást.
Kegyelmed, nagytiszteletű püspök uram, a közönséges kiváncsiság
behatásain kívül áll, helyzete és évei fölül emelik a világ
gyarlóságain, s a szent sátor alatt és az erős Sion templomában nem
őrizték inkább a frigyládát, mint adott szavát meg tudná kegyelmed
tartani és a titkot keblébe elzárni. S mégis nem birok erővel,
magának a püspök úrnak is megvallani az okot, melyért a fejedelemnő
színe elébe kell lépnem. Szabadon csak annak nyilhatnék meg szivem,
ki oly szent, mint kegyelmed: de nő. Csak Lorántffy Zsuzsánna,
Erdély fejedelemnéje, ki a női szív minden gyöngéivel és erényeivel
bír, s ki a hatalom eszközeivel is tudja támogatni, a mit igaznak
hisz, csak az asszonyok asszonya hallhatja meg panaszaimat. Előtte
tárom föl keblemet. Csak ő menthet, vagy semmisíthet meg.
Petneháziné, kétségtelenül derék és szeretetre méltó asszonyság; de
fog-e a nélkül, hogy kérdezne s a nélkül, hogy neki valamit
elbeszéljek, a fejedelemné szine elébe vezetni? A ki egy csoport
panaszlót naponként elutasít és bebocsát, az előtt a könnycsepp nem
jelent annyit, mint másoknál. A ki kötelességet teljesít, midőn
reményeket tör szét, a fájdalom éles szinezéséhez szokott, s
<span class="pagenum"><a name="Page_44" id=
"Page_44">-44-</a></span> hogy meg lehessen hatva, többet kiván,
mint a mit én mondhatnék.</p>
<p>– Ime, megint egy elcsábított, megint korunk kicsapongásainak
egy áldozatja! gondolá a püspök. Hiában! ha az egyházi fenyíték
tágul, veszve van az erkölcs! – Leányom, – szólt atyai
szemrehányással, – a fejedelemné szigorú. Megbünteti a bűnöst, ki a
csábítás aljas eszközeihez folyamodott; de a méltó fenyítést az
ellen is használja, a ki a sátán kisértésének engedett.</p>
<p>Klára meg volt ütődve, midőn a püspök oly czélzatot tett, mely
Laczkó élményeire látszott vonatkozással bírni.</p>
<p>– Az istenre hivatkozom, hogy a vád minden súlya a csábítóra fog
esni, – szólt átható kifejezéssel arczán s mély fölindulással
keblében.</p>
<p>Csak ne volna főkötő a kontyán! A fejedelemné még szigorúbb a
tévedt nők, mint az elámított leányok iránt, s jól teszi. Izrael
népe megkövezte a hűtlen asszonyt. S bár Üdvözítőnk egy alkalomkor
mondá: az vesse rá az első követ, a ki ártatlan; ezzel nem akarta a
könyörületet a szigor helyére léptetni és föloldani a bűnt.</p>
<p>– Leányom! ha a fejedelemné ő fenségénél kopogtatunk és szine
elébe bocsátanak: akkor nem lehet többé visszahúzodni, vonakodni,
tétovázni. Hasztalan bánnád meg e fontos lépést, melyet most
sürgetsz. Nagyasszonyunk nem tűrne semmi elhallgatást vagy
kibékülést, s neheztelésének következményei rád nézve is iszonyúak
lehetnek. <span class="pagenum"><a name="Page_45" id=
"Page_45">-45-</a></span></p>
<p>– Csak kihallgattatást akarok, a többit Isten bölcseségére
bizom.</p>
<p>– Jól van leányom! Én mindent elkövetek. – Csak ne volna
legalább főkötője!</p>
<p>– S mikorra remélhetem sorsom eldőlését?</p>
<p>– Holnap, mint hiszem, már a fejedelemné előtt leszesz.</p>
<p>Klára hálától áradozó kebellel hajlott az aggastyán kezéhez, s
ajkaival érinté.</p>
<p>Dajka püspök, midőn magára maradt, sokáig gondolkozott a világ
esendősége felől. Mily fiatal, mily szép, mily szerény és kellemes
nő tévedt a kárhozat ösvényére; pedig nem élünk Báthori Gábor
korában, midőn a csábítás vezére egyszersmind az ország feje volt.
Rákóczi ő nagysága hű férj, a fejedelemné a tiszta erkölcs tükre, a
női erények példányképe. S mégis…!</p>
<p>Ez eszmék a jámbor püspök kedélyére kellemetlenűl hatottak.</p>
<p>De azután szeme előtt lebegett a kedves ártatlan alak, mely épen
most hagyta el a szobát.</p>
<p>– Lehetetlen, hogy ily tiszta külső oly fekete bűnt és undok
rothadást rejtsen magába. Iszonyúnak kellett lenni a csábításnak. S
hátha még minden jóvá tehető! hátha még csak a veszély volt hozzá
közel s nem a bűn!</p>
<p>Dajka e szelid elmélkedések közt elhatározá, hogy Klára iránt a
legkimélőbb bánásra igyekszik a fejedelemnőt hangolni.</p>
<p>– De vajon nem keverem magam ellenségeskedésbe az ország
valamelyik főurával? – e kérdés <span class="pagenum"><a name=
"Page_46" id="Page_46">-46-</a></span> megvillant a püspök agyában.
Előkelő házak feslettségét fölleplezni minden időben veszélyes
volt. Azonban nem kötelessége-e a hivek erkölcse fölött
őrködnie?</p>
<p>S mit féltsen egy görnyedt nyakú, ezüst fürtű aggastyán?</p>
<p>Dajka elgondolá, mi szép alkalma leend egyszersmind az
evangelikus rendek ügyét a fejedelemné szivére kötni.</p>
<p>S ha az udvarba megy, ha magát neheztelésekre és gyanukra teszi
ki, miért ne ragadja meg a kinálkozó alkalmat politikai czélokra
is?</p>
<p>Dajka elhatározá, hogy a Törökországból vett levelet közleni
fogja a fejedelemnével, hogy élénk vonásokkal fogja ecsetelni a
felső megyei evangelikusok helyzetét, hogy keményen megtámadja
Kassai ravasz eljárásait, s igyekszik a fejedelemné által annak
kieszközlésére hatni, hogy a magas portánál a háború engedélyezése
komolyan sürgettessék.</p>
<p>– Mint fog reám Kassai István uram haragudni? De hiszen most sem
barátom. Elhiv ebédre, mosolyog szemembe, de gyűlöl. Kő szive van.
Lágyítsa meg az Isten, nem irányomban – mert miért tartanék tőle? –
de a segélyért rimánkodó és könnyekben fürdő anyaszentegyházunk
iránt.</p>
<h3>VI.</h3>
<p>Csekély köz választotta el a püspöki lakot Rákóczi György
palotájától.</p>
<p>Kivált «a harmadik udvar» oly közel feküdt, hogy <span class=
"pagenum"><a name="Page_47" id="Page_47">-47-</a></span> az öreg
urat még az őrváltás is néha fölzavará álmából. S hányszor nem űzte
szét a reggeli trombita a szent elmélkedések legerélyesebb szavait,
midőn már tollban voltak, hogy a papirra szálljanak? A püspök néha
«a harmadik udvarból» a szitokhoz igen hasonló kifejezéseket is
vélt hallani, és szive elszomorodott arra a gondolatra, hogy a
tettesek nem fognak megfenyíttetni; pedig ugyanazon udvarban
hozattak a káromkodást büntető törvények. Ott van az országház, ott
van a királyi tábla. S mégis szitkozódnak a testőrök!</p>
<p>Vagy talán nem hallott jól? Hisz! a püspök kapuja onnan alig van
száz lépésre.</p>
<p>Dajka most rókamálos reverendában lépett ki a kapun.</p>
<p>Köszöntötték gyermekek és koldusok, közel s távol.</p>
<p>S van-e, a ki ne ismerné őt?</p>
<p>Épen ez a baj.</p>
<p>Merre forduljon?</p>
<p>Tegnap a harmadik udvaron át sietett a fejedelemnéhez. S mi
történik?</p>
<p>Az első emelet egyik ablakából az utczára letekint Zsigmond
urfi, ő fensége kisebbik fia, a leendő tudós, s tüstént «püspök
bácsihoz» küldi komornyikját és tudakoltatja, hogy mikor lesz üres
ideje, mert új értekezést, melyet most fejezett be, akarna neki
fölolvasni.</p>
<p>A kapunál Dajka Kornissal, a fővezérrel, találkozott, s ez
hosszasan panaszkodott Szeredi ellen, ki a fejedelemnél igen
gyakran látható, s kétségtelenül valami cselen töri fejét.
<span class="pagenum"><a name="Page_48" id=
"Page_48">-48-</a></span></p>
<p>Az udvaron György úrfi, a fejedelem idősebb fia, vezetteté a
temesi és szendrői basától ajándékba kapott arabjait, s a püspök
bácsinak figyelemmel kellett végig hallgatni az irott képnél delibb
állatok minden szép tulajdonait.</p>
<p>Midőn pedig a «második udvarban», hol a nagyasszony palotája
volt, belépne, hát Csulaival, a ravasz káplánnal jön össze, s ez
meg azt is ki akará halászni tőle, hogy mi okból megy a
fejedelemnéhez s arról is adott szerény tanácsot, hogy ha szóbul
szó támadna, ne mulaszsza el a kegyes nagyasszonyt informálni a
magyarországi evangelikus status ujabb szenvedései felől.</p>
<p>Nem volt-e ezek szerint világos, hogy mind a béke, mind pedig a
háború pártja, mind Kassai, mind a főurak közelebbről csak arról
fognak beszélni, hogy a püspök a fejedelemasszonynyal valami
különöst akar keresztül vinni.</p>
<p>– Még szerencsém, – gondolá Dajka János, lassan sétálva a palota
felé, – még védpaizsom ez az asszony, kit magammal hozok. Különben
másodszori elfogadtatásom megerősítené azt a gyanut, hogy országos
okok vezetnek a fejedelemnéhez.</p>
<p>A püspök ily szempontból megint a «harmadik udvarnak» tartott.
Hadd! lássák annyian, mint tegnap! S miért ne? Hisz! akkor ki-ki
elképzelheti, hogy nem cselszövésben jár.</p>
<p>De ekkor Klára mennyi kiváncsi szemnek lesz kitéve? A harmadik
udvarban György és Zsigmond úrfi körűl gyülöng az egész fiatalság,
ott van lakása a magasabb udvari személyzet többségének; ott
zajongnak <span class="pagenum"><a name="Page_49" id=
"Page_49">-49-</a></span> a «nemesi társaság» tagjai… ezek a deli
és elkényesztetett testőrök.</p>
<p>A püspök tévedt nőnek tartván Klárát, lélekvádat érzett, hogy
oly sok merész tekintet, kiváncsiságra és gúnyra hajló arcz elébe
viszi. S hát ha még e henye és élvezetvágyó csoport közt van az a
bűnös egyén is, ki az igézet rendkívüli eszközeivel – mert
közönséges csábítás utján nem hihető – semmivé tevé ezt az ártatlan
és szelid kinézésű nő becsületét, jövőjét? Valószinűleg
magasrangunak kellett lenni a jellemtelen ifjunak; mert Klára
külseje, magaviselete és műveltsége jó családra mutat. Minő
találkozás lesz ez, minő jelenetek fordulnak elő!</p>
<p>– Menjünk az «első udvaron» át – mondá a püspök, ki ez idő alatt
nyugodt, hallgatag és összeszedett volt. Csak a szokottnál
valamivel halványabb vonalai árulhatták volna el
belizgatottságát.</p>
<p>Az öreg férfiu és a fiatal nő némán értek abba a kisded
előudvarba, hová elbeszélésünk kezdetén a nép zajongva és követelve
tódult.</p>
<p>Onnan néhány lépéssel Rákóczi palotája előtt voltak.</p>
<p>A főlépcső előtt kellett elhaladniok, hogy abba az udvarba
jussanak, hol a fejedelemné és a herczegkisasszony laktak.</p>
<p>Dajka a lépcsőnél egy vedlett, kopott kocsit vett észre.</p>
<p>Kerek, piros és nyájas kifejezésű arczán szaporodni kezdettek a
vékony redők.</p>
<p>– Sajnálom, – szólt egy éles, de tiszta csengésű hang, – igen
sajnálom, hogy nagytiszteletűségedhez <span class=
"pagenum"><a name="Page_50" id="Page_50">-50-</a></span> a mult
kedden nem lehetett szerencsém. Vékony ebéd volt, szent igaz; de
oly philosophoknak, mint mi ketten, a tál fenekén is elég étel van.
Socrates egy drachmával egész ebédre való olajgyümölcsöt vásárolt,
s még maradt belőle annyi apró pénze, hogy Diogenes, ha akkor él,
bámult volna gazdagságán. De talán kegyelmed, hum! hum! Pliniussal
és Senecával tart, kik csak fejedelmi terítékű lakomák után
szerették Stoa mértékletességét dicsérni.</p>
<p>– Nagysád, – válaszolá a püspök, – jobban ismeri szerény
háztartásomat, mintsem feleletet várna kérdésére. Egyébiránt igen
sajnálom, hogy akadályozva voltam Elemérre, távozása előtt,
áldásomat adni.</p>
<p>– Soh’se búsuljon azon kegyelmed; Elemérnek saját nagybátyja
áldására sem volt sürgető szüksége, he! he!… Talán a püspök úr
unokahugát mutatja be ő fenségének?</p>
<p>– A méltóságos nagyasszonyhoz megyünk – válaszolá Dajka némi
zavarral.</p>
<p>Most Klára látá a kisded alakot két csatlóssal a kocsiból
leemeltetni. – A fejedelemasszony szokatlan órában nyujt
kihallgatást: – jegyzé meg a földre tett egyén… S tehát
unokahugunk! Gratulálok! Valóban csinos leányzó, he! he!</p>
<p>Klára az aránytalanul nagy fejet egészen feléje fordulni látta.
Bokros szemöldök alól éles szürke szemek vizsgálták őt, s a sűrű
fátyolon át is égették, meggyulasztották arczát.</p>
<p>Rémülten szorítá meg Dajka karját, s öntudatlanul szökelt
ajkaira a halk sikoltás: Hisz ez Kassai!!</p>
<div class="figcenter" style="width: 371px;"><a href=
"images/i002hq.jpg"><img src="images/i002.jpg" alt=
"– Hisz ez Kassai!" title="– Hisz ez Kassai!" /></a>
<p class="caption">– Hisz ez Kassai!</p>
</div>
<p><span class="pagenum"><a name="Page_51" id=
"Page_51">-51-</a></span></p>
<p>– Igen, gyermekem! én Kassai vagyok, Kassai bácsi, a vén Kassai,
he, he! – mondá vigyorogva a korlátnok.</p>
<p>Klára reszketett. Dajka meglepetve néz védenczére és a főurra.
Nem tudá, mire magyarázza a nő félelmét és az aggastyán kémlő
tekintetét.</p>
<p>– Kincsem, – szólt Kassai cynicus mosolylyal, – talán dajkád a
sátán helyett velem ijesztett, ha sírtál, midőn az ágyból felvett,
he! he!</p>
<p>– Igen! – rebegte Klára, halálfehér arczczal és tikkadt
hangon.</p>
<p>Az öreg Kassai tréfásan nyujtá ki vázujjait, hogy Klára állát
megcsipkedje, de ez végerőlködéssel taszítá el a feléje terjeszkedő
kezet.</p>
<p>– He! he! nagytisztelendőségednek ugyan vadócz huga van.</p>
<p>– Most jött először a városba. Falun nevelkedett. De bocsánatot
kérek, hogy sietnünk kell. Jer, leányom!</p>
<p>– A nagytiszteletű úr huga a legtökéletesebb nevelést kapta azon
esetben, ha kezem ifju kéz volna.</p>
<p>Ezzel Kassai a tornácz felé fordult, s vezettetve lassan
haladott a lépcsőn.</p>
<p>A püspök teli telt aggodalmakkal.</p>
<p>Világos volt, hogy a szeme előtt eljátszott jelenet mély
jelentőséggel birt.</p>
<p>S ha első perczre nem is tulajdonítana a történteknek nagy
fontosságot, a nő még mindig remegő tagjai ellenkezőről győznék
meg.</p>
<p>Klára úgy nézett ki, mintha láza volna.</p>
<p>– Ily állapotban nem mehetünk a fejedelemnéhez <span class=
"pagenum"><a name="Page_52" id="Page_52">-52-</a></span></p>
<p>E figyelmeztetésre a kis nő összeszedte erejét, s oly esdeklő
tekintetet vetett az agg férfiura, hogy az készséggel folytatá
útját a «második udvar» felé. Azonban a mint a Rákócziné lakta
épülethez közeledtek, Dajka igen nyugtalanító elmélkedésekbe
mélyedt.</p>
<p>– Na! ugyan megjártam, gondolá. Halálos ellenségemmé válik
Kassai István uram! Ki hitte volna?… De, hisz az még sem lehet!
Erőtlen vén róka!… még sem lehet… Leányom, – szólt, – Kassai nagy
úr.</p>
<p>– Százszor nagyobb a gonoszsága.</p>
<p>– Hallgass, Klára! Az udvarban nem szabad így nyilatkozni…
Csakugyan igaz! De még sem lehet. Öreg, rongált… még sem lehet.
Leányom! Kassai ő nagysága, a mint gyanítom, nem ismert rád.</p>
<p>– Mert soha sem látott.</p>
<p>– S te hol láttad őt?</p>
<p>– Sehol.</p>
<p>– S hogyan ismertél rá?</p>
<p>– A hienát sem láttam soha s mégis tudnám, hogy az.</p>
<p>– Hallgass, Klára! A falnak is füle van… Elemér volt tehát… De,
hisz ez becsületes, komoly és tiszta kedélyű ifju. Igaz, hogy
fiatal… de még sem lehet. Kassai István uram, – szólt a püspök, –
nem oly szigorú nagybátya, mint a világ hiszi.</p>
<p>– S vannak még rokonai is?</p>
<p>– Van unokaöcscse. S nem ismered?</p>
<p>– Nevét sem hallottam. <span class="pagenum"><a name="Page_53"
id="Page_53">-53-</a></span></p>
<p>Dajka megállott, s mélyen, hosszan nézett Klárára.</p>
<p>– Tekintetedet a fátyol elfödi, de hangod nem látszott csalni.
Szemeim gyöngék! S valóban nem ismered Kassai Elemért?</p>
<p>– Nem.</p>
<p>– Úgy én, – szólt nyugtalanul a püspök, – úgy én attól tartok,
hogy, hogy…</p>
<p>A püspök elakadt. Nem akará kisérni a fonalat. Szégyelte
önmagától a szavakat, melyek már ajkain lebegtek.</p>
<p>Szerencséjére a palotánál voltak.</p>
<p>Klára csak a tündérmesékből ismerte az uralkodók
dísztermeit.</p>
<p>S ha nem képzelte is, hogy gyémánt- és smaragdkövekkel rakott
arany trónon, uszályos hosszú bársonyköntösben szoktak a
fejedelemnék reggeltől estig ülni, s hogy diadémjeik középköve a
rátekintő szemet megvakítja; ha nem hitte is, hogy az óriási
porfirteremben beláthatatlan hosszú sorban vannak fölállítva a
czifra apródok s igézetes szépségű delnők; ha nem gondolta is, hogy
a padlózat a jégnél simább s átlátszó, és a tükör-falakkal együtt
annyiszor veti vissza az ember alakját, hogy a ki megmozdul,
lehetetlen el nem siklania és saját árnyaitól meg nem rémülnie; ha
mindezt Klára nem képzelte is, de csakugyan szertelen fényt, pompát
és ünnepélyességet kötött össze a fejedelmi lakkal és az
elfogadtatásokkal. Kétségtelenül nagy elszánás kellett arra, hogy e
kis falusi nő Rákócziné szine elébe merjen lépni, s ne remegjen a
phantastikus képletektől, melyeket azon szerencsés lények körül
vélt <span class="pagenum"><a name="Page_54" id=
"Page_54">-54-</a></span> föltalálni, kiket a gondviselés milliók
fölébe emelt, határtalan hatalommal, kimeríthetetlen kincscsel, s
talán a többi embereknél méltóságosabb alakkal és kiválóbb lelki
tulajdonokkal is ruházott föl.</p>
<p>A Kassaival kötött véletlen ismeretség miatt ingerűltségbe
hozott kedélyére tehát csillapítólag folyt be az, hogy a püspök
meglehetős terjedelmű, de igénytelen külsejű épülethez vezeté,
melynek új cserépfödele és régi falai még csak a szépség varázsával
sem hatnak rá s annál kevésbbé a nagyszerűség megdöbbentő
arányaival.</p>
<p>Üvegtáblákkal elzárt folyosóra érkeztek, mely a szoba rendes
légmértékeig volt fűtve, s melynek koczkaköveit durva szőnyeg
borította, hogy a járó-kelők zaja a termekig ne hatolhasson.</p>
<p>Égetett agyagú virágvedreken egy csoport ritkább növény
terjeszté zöld ágait és ékes virágkelyhét a sugarak felé.</p>
<p>Klára közűlök majd mindeniket megismerte.</p>
<p>Régi barátnői voltak, kik vagy gyógyerejök, vagy szépségök és
megkülönböztetett külsejök miatt, a kis szombatosné kegyét
birták.</p>
<p>S bármennyi gond terhelte Klára szívét, egyenként észrevevé
őket, mintha nyájasan köszöntötték volna, s a bókot viszonozni
kellene.</p>
<p>A fejedelemné magánhasználatra föntartott folyosója szárnyas
tölgyajtón végződött, hol a bejáratot nagy rézgombú pálczával egy
vörös ruhás és ezüst zsinóros csatlós őrzé, ki a Klára által látott
suhanczoknál aligha nem volt egész fővel magasabb.</p>
<p>Ez alak már emlékezteté a szombatosnőt azon <span class=
"pagenum"><a name="Page_55" id="Page_55">-55-</a></span> mesékre,
melyeket a kis Endrének a hosszú téli estéken beszélt a királyi
udvarok óriásai és törpéi felől. Óvatosan simult közelebb a
püspökhöz, s üterei gyorsabban vertek.</p>
<p>A csatlós vidám tekintettel nyitott ajtót.</p>
<p>Tárt szobákon mentek keresztül.</p>
<p>A bútorzat mindenütt kényelmes, derék, tömör és tartósságra
készített volt; de fényűzés és hivalkodás nélküli.</p>
<p>Klára látott karszéket, mely szakasztott olyan volt, mint
boldogult atyjáé; látott rózsafa-asztalkát, mely az anyjáéhoz
hasonlított: látott a keleti szövetű és valószinüleg igen drága
divánok mellett kerevet- és székpárnákat, melyek az általa hurkolt,
himzett, s rojtozott darabok másai lehetnének.</p>
<p>Mint tetszett ez neki! Mint megnyugtatá és kecsegteté ez őt!</p>
<p>A falon életnagyságú képek függtek, különböző korú némbereké és
férfiaké. Volt vénebb magánál a püspöknél, de katonásabb tartású.
Volt a kis Endrével egyidejű is: elég csinos alakú, de talán még
sem olyan szép, mint a Klára gyermeke. A nők és hajadonok többnyire
barátságos tekintetűek voltak és szelidek. Közűlök egy sem
határozottan kevély. Pedig ez az egész társaság alkalmasint a
fejedelem és fejedelemné őseiből alakult. Férfiak, nők a két család
multjához tartoztak. Testükön nem volt bíborpalást, tekintetökön
lenézés vagy harag. Jámbor, vendégszerető magyar uraknak és
asszonyságoknak látszottak, kik Klárát bátoríták, hogy ne tartson
semmitől, s mondja el őszintén, a mi szivén fekszik. <span class=
"pagenum"><a name="Page_56" id="Page_56">-56-</a></span></p>
<p>A szombatosnő meg is fogadá a becsületes képek tanácsát, s míg a
püspökkel a nyitott szobák hosszú során áthaladtak, arcza egészen
derültté, magatartása biztossá vált.</p>
<p>Hihető, hogy e kedvező eredményre szintén hatottak a fejedelemné
cselédjei is, kik a mint a különböző ajtókon mentek, jöttek,
tiszteletteljesen hajták meg magokat a püspöknek és Klárának, s
egyenként valami dolgot igazítottak, zaj, sietség, követelés
nélkül.</p>
<p>Szóval a palotában semmi sem volt visszataszító, sőt minden oly
szelid, mint a kolostorban, oly megnyerő mint egy igazi nőnél és
oly rendezett, mint a józan embereknél kell lennie, kik a világgal
és magokkal békében élnek.</p>
<p>Azonban, míg Klára reménynyel és bizalommal telt el, Dajka János
aggodalmai minden nyomon sűrűbben jelenkeztek.</p>
<p>A csak imént történtek után alig hozhatta kétségbe, hogy ez a
némber, kit ő most a fejedelemné elébe visz, Kassai István személye
vagy családja ellen emel panaszt.</p>
<p>Ez lidércznyomásként nehezedett a szent férfiu kedélyére.</p>
<p>Ő kész volt ugyan vallása érdekében megküzdeni bármely magas
állású egyénnel, ha e vakmerősége okvetetlen bukásra vezetné
is.</p>
<p>Kassai ellen már többször lépett föl; nyiltan a fejedelmi
palotában, czélzatokkal a szószékből. A tanácskozmányokban adott
szavazata, s a predikacziókba szőtt intései, sokkal határozottabb
szinezettel <span class="pagenum"><a name="Page_57" id=
"Page_57">-57-</a></span> birtak, hogy sem Kassai neheztelését
magokra ne vonják, s a püspök urat némely kellemetlenségnek ki ne
tegyék.</p>
<p>De ez nem tántorítá meg a jámbor öreget.</p>
<p>Igyekezett Kassai politikáját háttérbe szorítani, s a háborút
óhajtó párt malmára hajtani a vizet.</p>
<p>Helyzeténél fogva bejárása lévén az udvarba, több versen
informálta a fejedelmet, s mint tudjuk, most arra is rászánta
magát, hogy a nagyasszony befolyását vegye igénybe. De, boldog
Isten, mekkora különbség, a nézetek fölötti tusa helyett, a
személyiségre vonatkozó vádakra keresni eseteket, nyujtani
alkalmat!</p>
<p>S lehet, hogy nagy bántalmat követett el Kassai azon csodálatos
némberen, ki a fejedelemné védelmeért akar folyamodni; de vajon oly
természetű-e e bántalom, minőnek a püspök képzeli?</p>
<p>Kassai István képtelen a csábításra koránál, Kassai Elemér pedig
jelleménél fogva.</p>
<p>Egyébnek kell tehát fönforogni.</p>
<p>És ekkor nem követett-e el maga a püspök talán még nagyobb
megbántást Klára ellen, mint Kassai?</p>
<p>Vagy nem czélzott-e a fejedelemnénél csábításra,
megcsalatásra?</p>
<p>Nincs-e a magas nő, bár homályos szavakkal, mintegy arra
előkészítve, hogy egy tévedt nő vagy leányzó esd becsületének
helyreállításáért?</p>
<p>S mit használ, ha a kifejezések befátyolozottak voltak, midőn a
fejedelemné éles fölfogású, s beható tekintettel bir?</p>
<p>Mit használ, hogy a püspök csak sejtelemről beszélt,
<span class="pagenum"><a name="Page_58" id=
"Page_58">-58-</a></span> holott a némberek tiszta hirét, a gyanu
legvékonyabb köde is elsötétíté.</p>
<p>Ilyforma elmélkedések fordultak meg a jámbor Dajka János
elméjében.</p>
<p>Igen kényelmetlenül érinté kedélyét mind Kassai, mind Klára.</p>
<p>Mit tegyen?</p>
<p>Gondolkozásra nem volt ideje, mert a nyilt teremsor végén az
apród hirtelen föltárta a végzetes ajtót. Két kis szobába lehetett
most betekinteni, s ottan látható volt a fejedelemné alakja, a mint
a háttérben egy palotahölgy kezéből nehéz vászondarabokat vesz át,
s figyelmesen vizsgálva rak az asztalra.</p>
<p>A püspök karon fogta védenczét, bátorítván őt.</p>
<p>Klára az első megdöbbenés után elég időt vett, hogy szemét a
fejedelemnére vethesse.</p>
<p>Erdély és a magyarországi részek nagyasszonya alig haladta túl a
negyvenedik évet s viruló egészségnek örvendett.</p>
<p>Vonalai inkább jellemzetesek mint finomak, s egészséges kinézésű
arczán bizonyos parancsoló kifejezés, bizonyos áhitatos szigor
mérséklé a jókedvet, az életteljt és a szertelen tevékenységi
vágyat, mely más előzmények mellett és más életviszonyok közt,
mindent magához sodró végletig fejlődhetett volna ki.</p>
<p>Rákócziné néhány lépést tett a püspök felé, ki a szerényen
hátravonult Klárát magához inté.</p>
<p>– Istenem! tanu előtt kell nyilatkozni! – gondolá a szombatosnő
s minden ereje és nyugalma, melylyel szívét a szelid ős-képek
biztatásai betöltötték, mint a fészekből a madár, egyszerre
elröppent.</p>
<div class="figcenter" style="width: 377px;"><a href=
"images/i003hq.jpg"><img src="images/i003.jpg" alt=
"Lorántffi Zsuzsánna." title="Lorántffi Zsuzsánna." /></a>
<p class="caption">Lorántffi Zsuzsánna.</p>
</div>
<p><span class="pagenum"><a name="Page_59" id=
"Page_59">-59-</a></span></p>
<p>– Élnek-e szülőid, Bodó Klára? – tudakolta a fejedelemné, miután
a püspök az alázatos bemutatást s védenczének a legmagasabb kegyben
ajánlását bevégezvén, engedelmet kért, hogy Zsófia
herczegkisasszonynál tehesse tiszteletét.</p>
<p>– Meghaltak, kegyelmes asszonyom!</p>
<p>– S kinek mentél gyámsága alá?</p>
<p>– Még néhai édes anyám kimulása előtt szerencsém akadt.</p>
<p>A fejedelemné szigorú tekintetet vetett Klárára.</p>
<p>– Egy derék, egy nemes érzésű férfiu boldoggá tett keze- és
szivével.</p>
<p>– S te az ő jóságát hálátlansággal jutalmazád?</p>
<p>– Teljes szivemből igyekeztem gondolatait is teljesíteni; s bár
soha panasza nem volt ellenem, úgy hiszem, sokkal maradtam adósa,
mert szerelmemen kívül mivel fizethettem volna azon végtelen
boldogságért, melyen hét év óta részeltetett? Kegyelmes asszonyom!
jámbor életű, nagy müveltségű, gyöngéd érzelmű férj neje vagyok, s
két angyal anyja. Az ég minden áldása szállott reám,
érdemetlenre.</p>
<p>– Gyalázat! gyalázat!… midőn ily bűnös vagy s még szinem elébe
mersz jönni?</p>
<p>Klára megrettenve tekintett a fejedelemnére.</p>
<p>– A hűtlenséget a férj rosszasága sem menti, s midőn férjed
érdemeit hozod föl, még megköveztetésedet is szelid itéletnek kell
hogy tartsd.</p>
<p>– Asszonyom! ki mondotta, hogy hűtlen volnék?… Szent Istenem!
úgy nézek-e én ki?</p>
<p>Klára feledve minden illemet, megragadta a fejedelemné kezét.
<span class="pagenum"><a name="Page_60" id=
"Page_60">-60-</a></span></p>
<p>– Szombatos vagyok… Hitsorsosaink közt nincs elvetemült nő.</p>
<p>Ekkor észrevevé helytelen magaviseletét, arczán eláradt
könnyekkel omlott a fejedelemné lábaihoz.</p>
<p>– Bocsánat! kegyelmes asszonyom, megbocsáthatatlan
vakmerőségemért! Térden állva esdeklek, ne utasítson ki méltó
haragjában! Midőn e teremből távoztam, végem van, s vége egy egész
családnak!</p>
<p>– Kelj föl, Klára! Az Istent is nem térdünkkel, szivünkben
tiszteljük. Miért borultál le egy szegény szolgáló előtt, ki épen
csak úgy tartozik, mint te, az alázatosság köntösében járni.
Bálvány vagyok-e én? Mit sírsz? mit zokogsz? Kelj föl hamar!</p>
<p>Mekkora zavarban lett volna a tisztes, az ősz fürtű püspök, ha e
jelenetnek tanujává lett volna; de ő már a lépcsőkön is lement, s
Zsófia herczegkisasszony fényes lakához közelít. Útközben
alkalmasint azon eszmével tépelődött, hogy talán Klára felől
tévedésben volt, s elejtett czélzataival félrevezette a
fejedelemnét is; mik lesznek ily botlás következményei? nem fog-e
neheztelni a nagyasszony? s mekkora hordereje lehet annak, ha ő
csakugyan rosszul fogta föl védencze panaszának mivoltát? Ezek mind
oly kérdések, melyek az érdemes férfiut bizonyára elkisérik a
herczegleány termeibe is.</p>
<p>Egyébiránt a jámbor püspök félreértése a végzet teljesülését
segítette elő, mert Rákócziné a közelebbi időkben annyira óvakodott
oly dolgokba vegyülni, melyek szorosan nem tartoztak köréhez, hogy
<span class="pagenum"><a name="Page_61" id=
"Page_61">-61-</a></span> a püspök minden közbenjárása hasztalan
lett volna, ha az erkölcsiség kényes pontja nem forog fönn. Klára
soha sem nyert volna kihallgatást, ha a csábítás megbüntetése, a
ballépések jóvá tétele, a hiterkölcsös élet terjesztése nem lett
volna azon czél, melyért Lorántffi Zsuzsánna, a kegyes és
tisztaéletű nő minden egyéb tekintetet háttérbe szorít. E kérdésben
ő nem akart óvakodó lenni, itt mindig kész volt férjére nyilt és
vissza nem utasítható befolyást gyakorolni.</p>
<h3>VII.</h3>
<p>Klára fölemelkedve, a nagyasszony kezét megcsókolá.</p>
<p>– Töröld le könnyeidet. Ne fuldokolj; úgy szavadat érteni nem
tudom. Pihenj előbb, s azután beszélj!… Mily iszonyú tévedések
martalékává lehet az emberi értelem! – sohajtá a fejedelemné, míg
Klára kendőjével törölgeté szemeit. – Lengyelországból a
leglázasabb képzelődés teremtményei jönnek be hozzánk, s ti makacs
sectáriusok azt állítjátok, hogy az vallás, hogy az istentisztelet,
s hogy az a szentkönyv meg nem hamisított tana. Még csodálkoztok,
ha az ország törvényei szigorral lépnek föl ellenetek. Férjem, a
fejedelem, remélvén, hogy a szombatosok a tévedések átkos
örvényéről az igazság útjára önként vissza fognak térni, példátlan
engedékenységgel hagyta aludni a törvényt; de már béketűrése
egészen kifogyott, csordultig megtelt vétkeitek pohara. Egy csöpp
még hozzá, s elkezdődik a büntetés, föltámad megrontásotokra a
törvény. <span class="pagenum"><a name="Page_62" id=
"Page_62">-62-</a></span></p>
<p>– Férjem már szenvedett is büntetést. Börtönbe volt zárva; –
szólt lassú hangon Klára.</p>
<p>– Hol? – kérdé hévvel a nagyasszony.</p>
<p>– Itt, Fehérvárott.</p>
<p>– Az nincs úgy!… S ha úgy történt volna is, a törvénynek
tétetett elég. És te e miatt jöttél hozzám panaszra?</p>
<p>– Nem, kegyelmes asszonyom. Én egy hallatlan, csodálatos és
általam is megfoghatatlan ügyben járulok a fejedelemné… s nem is az
ő, hanem a legigazságosabb és legszentebb akaratú asszony elébe…
Hogyan tudnám férfiaknak elmondani azt, a minek egy része, míg
keblembe temetve csak iszonyú titok, csak védelem nélküli
megsemmisülés; de gyöngédtelen kedélyek előtt föltárva ezerszer
rosszabb, mint a halál, mert a gyalázat lehet.</p>
<p>A szombatosnő szép csengő hangja, erélyes szavai, lángoló
tekintete, a vonalok ártatlan kifejezésével és szűzies szemérmével
együtt, a nemes indulatú fejedelemnére megnyerő hatást
gyakoroltak.</p>
<p>– Beszélj, – mondá szeliden.</p>
<p>A kis szombatosnő a költészet és élethűség csodálatos
varázsával, mely mindent megelevenít és a szem elébe hoz, beszélte
el férje rejtélyes helyzetét, az első aggodalmon kezdve az első
gyanuig, úgy, a mint élményeibe szőve voltak, úgy a mint történek,
ugy a mint fejlődtek Kassai elleni váddá.</p>
<p>Midőn a Pécsi «remetesége» előtti jelenetet lerajzolá, a
fejedelemné élénkén tudakolt azon főúr külsőjéről, ki kémnek mondá
Laczkó Istvánt.</p>
<p>– A hold bágyadt fénye és rémületem, – szólt <span class=
"pagenum"><a name="Page_63" id="Page_63">-63-</a></span> Klára, –
nem engedték, hogy arczvonalait fölfoghassam. Kicsiny, száraz s
hanyatló korú úr lehetett. Hangja éles, kellemetlen volt. Sasorra,
hosszú keskeny feje mélyen él emlékemben. Ha jól meg tudtam
különböztetni, kék ruhát hordott.</p>
<p>– Nejét gyászolja, – mondá a fejedelemné. – Folytasd férjed
történetét.</p>
<p>Midőn Klára az ifjunak, ki haza kisérte, másodszori látogatást
említé, Rákócziné megint kérdé:</p>
<p>– S milyen alakú volt?</p>
<p>A szombatosnő a legpontosabb személyes leírását adá.</p>
<p>– Valóban furcsa! Hisz ez Kassai István unokaöcscse! És miért
keresett föl még aznap este tégedet?</p>
<p>– E levelet adta át.</p>
<p>Klára átnyujtja a férj búcsúsorait, s csak akkor, midőn
Rákócziné figyelmesen kezd olvasni, jutott eszébe, hogy Erdély
uralkodójának nejét sérthetik a levél némely kifejezései.</p>
<p>– Alattvalóink még eddig nem költöztek sem a török
hódoltságokba, sem a magyar király birtokaiba. Prága a
cselszövőknek, Stambul az árulóknak nyitá meg kapuit: Erdély az
üldözötteknek adott menhelyet. Ez történetünk; ebből következett
dicsőségünk és szenvedésünk. Férjed kibujdosást tanácsol, de
országunk határain csak azok szoktak átszökni, kik törvényeink
igazságos boszujától félnek. Lehet, hogy Kassai István uram ő
kegyelme szigorú volt férjed iránt; de az is megtörténhetik, hogy
csak jogát követeli fölöttetek. <span class="pagenum"><a name=
"Page_64" id="Page_64">-64-</a></span></p>
<p>A fejedelemné a szombatosnő halálsápadt arczára tekintett, s
megszánva a szenvedőt, kegyteljes mosolylyal kérdé:</p>
<p>– S csakugyan képes volnál annyi módon, mint férjednek említéd,
a mindennapi kenyeret megkeresni?</p>
<p>– Isten és jó emberek segítségével igenis.</p>
<p>A fejedelemné csöngetett, s e jelre a szolgálattevő palotahölgy
lépett be.</p>
<p>– Ez az a leányzó, – szólt a fejedelemné, – a kit oly régen
kerestettem. Bodó Klárának hívják. Lakása udvarunk nemes hölgyei
közt leend. Szakmáját add neki át.</p>
<p>Klára nem tudta mire magyarázni e nyilatkozatot de érzé, hogy
sorsának jobb fordulatára vezethet. Könynyel szemében csókolta meg
a fejedelemné kezét. A könny a kis Endréért villogott feketeselyem
pilláin. Vajon mi történik a fiával, kit a fogadósnő gondjaira
bízott? S mitevő leend ő, az anya és nő, mint hajadon? Mily
balhelyzetbe jutott. De ha a fejedelemné parancsolja!</p>
<p>Klára visszautasítva minden okoskodást, mely ostromlá és üldözé,
csendesen kisérte a palotahölgyet.</p>
<p>Lépcsőkön mentek le és a nőszemélyzet szobáin haladtak tovább,
mígnem óriás boltozatú s nagy ablakoktól világított terembe
értek.</p>
<p>Itt hosszú asztalokon végekben vagy munka alatt roppant
mennyiségű kelme feküdt.</p>
<p>Nehéz selyem ruhák, melyeket szét kellett bontani, palástra
szánt bíbor és tengerzöld bársony, drága <span class=
"pagenum"><a name="Page_65" id="Page_65">-65-</a></span> csipke
finom lenszövet mellett, ezüst-, aranygyöngy és tarka színű fonalak
sodrásra, szegélyekre, rojtokra, varrásra, himzésre rendeltetve,
igen kényes természetű tűzés, mely az erős szemet is próbára teszi
s közben durvább nemű nőmunkák, ezek vették a nagyteremben legalább
húsz nő szorgalmát igénybe.</p>
<p>Klára belépése hatást tett a társaságra.</p>
<p>Különböző, többnyire fiatal és kecses arcz fordult felé.</p>
<p>Némely kéz félretette egy kevéssé a munkát; némely fürt a
lehajtott főről mélyebben gördült a himző-ráma felé, s e fátyol
alól biztosabb kémlési szabadságot engedett a szemérmes, de
kiváncsi tekintetnek; némely kérdő fekete, némely beszédes kökény
és határozatlan akaratú kékszem pihent Klára vonásain, öltözékén, s
mesés parányiságú papucsáig is letévedt.</p>
<p>Volt leány, ki kláris-ajkait bigyeszté, s volt, a ki
sajátságosan mosolygott.</p>
<p>A szombatosnő észrevevé, hogy egypár közülök jelekkel is beszél;
de ha vajon mellette vagy ellene cserélnek eszmét, sejteni sem
tudta.</p>
<p>A társaság egészben inkább jó, mint rossz benyomást tett
rája.</p>
<p>A palotahölgy a teremből ékesen butorozott szobába vezeté
Klárát.</p>
<p>Puha pamlagon éltes asszonyság ült, orrán kerek szemüveggel,
lábzsámolyán borzas ölebbel.</p>
<p>Csinosan öltözött apród olvasott föl egy kegyes értekezést, oly
hanghordással, mely a szószéki ékesenszólás <span class=
"pagenum"><a name="Page_66" id="Page_66">-66-</a></span> elég hű
utánzása volt, s néha majdnem éneklésbe ment át.</p>
<div class="figcenter" style="width: 369px;"><a href=
"images/i004hq.jpg"><img src="images/i004.jpg" alt=
"Különböző, többnyire fiatal és kecses arcz fordult felé." title=
"Különböző, többnyire fiatal és kecses arcz fordult felé." /></a>
<p class="caption">Különböző, többnyire fiatal és kecses arcz
fordult felé.</p>
</div>
<p>Épen érdekes hely következett, mit világosan tanusított az, hogy
a szemüveges asszony az ajtónyiláskor mutatóujját intőleg emelte a
belépők felé, s Klára vezetője, ki a házi szokásokkal ismeretes
volt, mozdulatlan és áhitatos figyelemmel állott meg, míg az apród
egy igen hosszú s kenetes körmondatot orrhangokkal befejezett.</p>
<p>– Kedvesem, mi járatban vagy? – kérdé a pamlagon ülő.</p>
<p>– A fejedelemné ő fensége parancsolá, hogy mondjam meg édes
asszonynénémnek, hogy e leányzó az (ekkor Klárára mutatott), kit
oly régen kerestetett.</p>
<p>Az udvarmesternő levevé szemüvegét, hogy jobban lásson, azután
ismét föltette, hogy még jobban lásson, s midőn így sem
nyugodhatott meg, nyájasan tudakolá a palotahölgytől:</p>
<p>– Úgy-e, kedves hugom, ezt a derék leányt Kalotaszegi Borbálának
hivják?</p>
<p>– Igenis, Bodó Klárának – válaszolta a palotahölgy. – Ő fensége
kegyelmes rendelete szerint az udvar nemes hölgyei közé
tartozik.</p>
<p>Az udvarmesternő fölkel a pamlagról, Klárához közeledik, s
megcsókolja homlokát, ki e szívességet kézcsókkal viszonozza.</p>
<p>– Kegyelmes asszonyunknak forma-készítőre volt szüksége, ki a
himzők, varrók és hurkolók számára szép mintákat rajzoljon, s ezért
küldött, édes gyermekem, utánad… csakhogy azt nem tudom képzelni,
<span class="pagenum"><a name="Page_67" id=
"Page_67">-67-</a></span> hogy miért hivnak téged a mostani
neveden?</p>
<p>– Az a fejedelemné titka, – válaszolá Klára.</p>
<p>– Nekem kellett volna téged a mi kegyelmes nagyasszonyunkhoz
bevezetni. S hogyan jutottál az ő fensége szine elébe?</p>
<p>– Nagyságos asszonyom! az is a fejedelemné titka.</p>
<p>Petneházyné aligha örvendett a rejtélyen, mely az idegen nőt
előle elleplezé. Nem minden csipősség nélkül mondá tehát:</p>
<p>– Jöjj velem, «fejedelemné titka», hogy mutassam meg szobádat, a
hol lakni fogsz, jelöljem ki a helyet, a hol dolgoznod kell, és
vezesselek a többi nemes kisasszonyokhoz.</p>
<p>Klára csinos kis szállást kapott s név szerint megismerte azon
leányokat, kik félórával előbb nagy kiváncsisággal függeszték reá
szemeiket.</p>
<p class="center">*</p>
<p>Ezalatt a fejedelemné fontos intézkedéseket tett.</p>
<p>Laczkó István történetét minden részleteivel összefoglalván, nem
kétkedett, hogy Kassainak érdekelve kellett lenni a
fejleményekben.</p>
<p>Klára elbeszélése két dologról győzte meg, arról, hogy a
korlátnok törvényes joggal bir a szombatos pap személye fölött, s
arról, hogy e jogával való fenyegetéssel vette rá a szerencsétlent
a szombatosok és főleg Pécsi Simon elleni kémkedésre.</p>
<p>Rákócziné, bár a hit kérdéseiben férjénél szigorúabb volt, a
szombatosok tévelyeit nem üldözé. <span class="pagenum"><a name=
"Page_68" id="Page_68">-68-</a></span> Udvarában több oly cselédre
lehetett találni, kiket rosszakaróik e rajongókhoz szítással
vádoltak. De ha a fejedelemné a kitagadott és törvényesen
megbélyegzett felekezet esküdt ellensége is lett volna, azért még
sem szünnék meg erélyes jellemének egész hevével kárhoztatni azt az
eljárást, melynek gyanuja Kassait terhelé.</p>
<p>Laczkó rögtöni eltünését is inkább hitte Kassai boszújának, mint
akár öngyilkosság, akár megszökés eredményének.</p>
<p>Egy perczig tehát azzal küzdött, vajon nem volna-e czélszerűbb
Kassait magához hivatni és nyilatkozatra birni; de gyakorlati
eszével hamar belátta, hogy minden elsietés az eredményt
koczkáztatná.</p>
<p>S bár mennyire volt Klára arczára az őszinteség kinyomva, és
előadása az igazságnak bármily kétségtelen bélyegét hordá magán,
mégis szabad-e, illő-e a bűn jelenségeinek megállapítása nélkül
hitelt adni oly vádnak, mely becsületet sérthet, s be sem
bizonyítva homályt vet arra, a ki ellen intéztetik?</p>
<p>A szombatosnő elbeszélése az elővizsgálatra több kiinduló pontot
nyujtott, mert a börtönőr tanuskodhatott Laczkó bezáratásáról;
Fridrik, a pék, Fehérváron mulatása körülményeiről adhatna
fölvilágosítást; azon társaság végre, mely Pécsi Simon nyári laka
előtt megtámadta, ez iszonyú jelenet részleteit, s talán okait is
fölleplezhetné.</p>
<p>Klára leirásából a fejedelemné Kassai Elemérre tüstént ráismert;
a kiméletlen öreg úrban pedig, ki az izgágát előidézte, Szeredit
gyanítá.</p>
<p>Rögtön magához hivatta őt. <span class="pagenum"><a name=
"Page_69" id="Page_69">-69-</a></span></p>
<p>S nem csalatkozott.</p>
<p>Szeredi a legapróbb részletekig elbeszélte a történteket, s
midőn rokonától, a fejedelemnétől meghallá Laczkó eltünését, a
Kassai ellen forralt boszutól hajtva, sokat változtatott a
szerencsétlen szombatos felőli véleményén.</p>
<p>– A jámbor, az érdemes férfiu! – sóhajtá. – Látszott egész
valóján, hogy nincs bűnre, aljasodásra teremtve; de a ki Kassaihoz
közel jut, ha angyal volna is, előbb-utóbb számot tarthat a
kárhozatra. Mondtam én mindig nagysádtoknak, hogy Dajka püspök és
Csulai uram minden ékesszólása sem tisztíthat annyit az
erkölcsökön, mint a mennyit Kassai magaviselete egy óra alatt ront.
Ha a becsületesség aranyrúd volna, az ő lehelletére rozsdát kapna;
pedig az aranyat nem szokta a rozsda bántani. Ő fensége a fejedelem
magas kegye szerint rendelkezhetik alattvalói fölött. Oszthat
méltóságokat és hatalmat függetlenül. De én Kassai uramat azon
izmaeliták utódjának képzelem, kik az Árpádház végivadékai alatt
meglopták a kincstárt s a királyi korona pántjának legszebb köveit,
a nép szeretetét és az országnagyok hűségét, kifeszíték százados
helyeikből, hogy a gyémántot üveggel pótolják, mely hamar törik, s
ha épen is maradna, akkor sem érne semmit. Kassai uram nem való az
én uram-fejedelmem tanácskozó termébe… őszintén mondom, az
előszobájába sem méltó. Boldog Isten! mit nem tehetett azzal az
emberséges Laczkó Istvánnal is? A jámbor férfiu kétségkívül nem
akart Pécsi ellen föladó és hamis tanu lenni. Az én atyai
dorgálásom is hathatott kedélyére. <span class="pagenum"><a name=
"Page_70" id="Page_70">-70-</a></span> Bizonyosan kikérte a vén
farizeustól, hogy vele ne készíttessen koholt okmányokat, ne
kovácsoltasson hamis vádakat; s íme, Kassai a Marosba dobatta, vagy
megfojtatta és holttestét a mult éjjel az akasztófa alá temetteté.
Az én kegyelmes fejedelmem nem akar nekem hitelt adni, s tudom,
nagyságod is ki fog szidni e szavaimért; de engem nemcsak
alattvalói hűség, hanem a vér legszentebb kötelékei is csatolnak a
Rákócziak és Lorántffiakhoz. Ha a vén Szeredi hallgat, akkor ki
merje megmondani az igazat? Ha én sem vagyok elszánva uram
fejedelmem és családja neheztelését fejemre vonni, hogy a dicsően
uralkodó háznak használhassak, vajon akkor kicsoda fogná helyzetét
koczkáztatni azért, hogy öntudata előtt megérdemelhesse a
kegyelmet, melyet igaz szándéka miatt elveszt?</p>
<p>Rákócziné rég megszokta Szeredi vádaskodásait, élczeit és
sopánkodását. Majdnem oly keveset adott, mint a férje, e vén rokon
politikai nézeteire. De tudta, hogy senki sem bír jobban
kifürkészni titkokat és senki sem hajlandóbb egy kevés botrányért
tömérdek időt, fáradságot hozni áldozatul. Szeredinek a kósza
fecsegés mellett az ildomos hallgatás is tulajdona volt. A
fejedelemnének, minthogy Klára előadása tevékenységre ingerelte,
épen ily emberre volt szüksége.</p>
<p>– Nem arról van most szó, – mondá feddőleg – hogy kegyelmed
miként vélekedik a mi legfőbb tanácsosunk hivataloskodása és
magánélete felől. Jól tudjuk, hogy a kik a kormány élén állanak,
vádoltatni szoktak azok által, kik nem vesznek a kormányzásban
<span class="pagenum"><a name="Page_71" id=
"Page_71">-71-</a></span> részt. Midőn Pécsi volt a kanczellár,
kegyelmed őt tartotta a legrosszabb embernek, most helyébe Kassai
lépett, most ő legbűnösebb… míg a váradi kapitányság betöltve nem
lesz.</p>
<p>– A leendő váradi kapitány elleni vád könnyen vonhatna nyakamra
notapört. De ezt sem tekintve, hiszem tehát, hogy mindig a
legrosszabb embernek marad Kassai.</p>
<p>Mosolyogva koczkáztatta e megjegyzést Szeredi, s a fejedelemné
sem akará észrevenni a benne rejlő gúnyt. Hisz nagyobbik fiának
kapitánysága a leggondosabban őrzött udvari titok volt.</p>
<p>– Kegyelmedet egészen haszonvehetetlenné teszi rögzött
gyűlölete; pedig épen hű szolgálatát akarám igénybe venni.</p>
<p>– Rendelkezzék fönséged fáradságom, vagyonom, életem fölött s
rögtön tapasztalni fogja, hogy jobbágyi kötelességem elől minden
más tekintet háttérbe vonul.</p>
<p>– Szeretném tudni, mi történt Laczkó Istvánnal? Gyanítom ugyan,
hogy kétségtelenül jogos okból, Kassai uram hatalmába esett, de
szeretném erről bizonyossá tétetni.</p>
<p>– Legfölebb egy hó alatt mindenről értesülve lesz nagyságod.
Laczkó Istvánt vagy élve, vagy halva előkerítem. Ha Kassai, mint a
bitang marhát, vásáron adta is el, faluról-falura fogom nyomon
kisérni, míg rátalálok; ha négyfelé vágatta is, mint régen az
országos rablókat szokták, mind a négy részt ki fogom kutatni, hogy
együtt hozhassam el.</p>
<p>– Ekkora buzgóságra nincs szükségem. Elég lesz, <span class=
"pagenum"><a name="Page_72" id="Page_72">-72-</a></span> ha
kegyelmed az elveszett egyén sorsáról értesít. Tájékozásul
szolgálhat az a nézetem, hogy Kassai uram valószínüleg Laczkót
szökött jobbágyként vitette valamelyik jószágába.</p>
<p>– Most értem már a jámbor férfiunak hozzám intézett végszavait.
Fönséged bölcsesége új világot derített fejemben. Menten a munkához
fogok.</p>
<p>– De kettőt kötök ki. Először, maradjon minden titokban;
másodszor, kegyelmed Kassai indokainak kutatásába ne elegyedjék.
Csak arról értesítsen bennünket, hol van Laczkó és minő
állapotban?</p>
<p>– Szigoruan fogom nagyságod utasítását követni, válaszolá mély
bókkal Szeredi.</p>
<p>A fejedelemné kegyesen nyujtá kezét a rokonnak, melyet ez a régi
barátság és a magas rang iránt tartozó tisztelet vegyületével emelt
ajkaihoz.</p>
<p>Szeredi távozása után visszajött Dajka püspök.</p>
<p>– Tisztelendő atyám! a kegyelmed védenczét erkölcsös
magaviseleteért udvarom nemes leányai közé soroztattam be.</p>
<p>A szegény püspök égni vélte lába alatt a szőnyeget.</p>
<p>– Fönséged kimondhatatlanul kegyes, – szólt el nem palástolható
zavarral.</p>
<p>– Reménylem, hogy Bodó Klárában sok ügyességgel biró egyénre
tettem szert, ki szorgalmával a többi kisasszonyoknak is jó példát
fog adni.</p>
<p>– Mindenesetre a választás rendkívül szerencsés volt. Klára
eszét eléggé tanusítja az is, hogy engem ráfogások és hazugság
nélkül tudott tévútra vezetni, s így szerzett magának alkalmat a
fenséged szine elébe jutásra. <span class="pagenum"><a name=
"Page_73" id="Page_73">-73-</a></span></p>
<p>A különben szelid Dajka e megjegyzésében az átalláshoz némi
keserűség is csatlakozott.</p>
<p>– S hogy találta kegyelmed a herczegkisasszonyt? – tudakolá a
fejedelemné, a társalgásnak más irányt adva.</p>
<p>– Épen midőn bejelentettek, hajékét tépte le s eltávozott, hogy
újra fodroztassa fürteit.</p>
<p>– A szeszélyes gyermek! s püspök uram nem dorgálta meg?</p>
<p>– Leültem, s vártam, míg visszatér.</p>
<p>– S akkor?</p>
<p>– Akkor Zsófia kisasszony elővétette új ruháit, s okvetetlenül
tudni akarta, melyiket tartom közülök legszebbnek?</p>
<p>– Soha sem jön meg az esze! – sohajtá a fejedelemné. – S
kegyelmed miként utasítá őt rendre?</p>
<p>– Mondám, hogy világi hiábavalóságokhoz nem értek; de arra
megfogta kezemet, s nem akart a ruhatártól elereszteni, míg
itéletet nem hozok öltözékeinek szépségeiről. Azt állítá, hogy
inkább sírni is kész, mintsem szabadon bocsásson, ha nézetemet nem
fejtem ki.</p>
<p>– Ezért szigorúan meg fogom szidni. S kegyelmed mit tett?</p>
<p>– Itéletet hoztam, s egy világos narancsszinűnek adtam
elsőséget.</p>
<p>A fejedelemné mosolygott.</p>
<p>– S mit monda Zsófi?</p>
<p>– Összecsapta kezét, kaczagott, és azt állítá, hogy semmit sem
értek a ruhához, mert a mit megdicsértem, <span class=
"pagenum"><a name="Page_74" id="Page_74">-74-</a></span> annak a
színe és szabása a legszerencsétlenebb.</p>
<p>– S kegyelmed, püspök uram, mit válaszolt?</p>
<p>– Csak azt, hogy már most én szeretném tudni, vajon mit tart a
herczegkisasszony <i>Az áhitatos lelkek számára virágokkal
beültetett és gyomoktól kitakarított kert</i> felől, melyet a mult
vasárnap olvasás végett átadtam?</p>
<p>– Ez igen helyes kérdés volt. S mit mondott Zsófi?</p>
<p>– Előmutatá a könyvet, és láttam, hogy eléggé szét volt
tépve.</p>
<p>– Legalább tehát tanulmányozta! – vigasztalá magát és a püspököt
a fejedelemné.</p>
<p>– Úgy hivém, és ennélfogva kérdeztem, melyik virága a kertnek
tetszik leginkább?</p>
<p>– S mit felelt?</p>
<p>– Hogy az ilyen virágokhoz ő csak annyit ért, mint én a
nővirágokhoz.</p>
<p>– Addig olvastatom vele, – szólt haraggal a fejedelemné, – addig
olvastatom a püspök uram könyvét, míg könyv nélkül mondja el.</p>
<p>– Ez esetben új példányt hozok, fönséges asszonyom, mert a régi
már nem állja ki a hosszas forgatást.</p>
<p class="center">*</p>
<p>A fejedelemné a püspök távozása után is néhány perczig neheztelt
Zsófiára; de a Rákócziak e szeszélyes és elkényeztetett leány
irányában gyöngédek, sőt gyakran gyöngék voltak; úgy a férj, mint
az asszony. Kápráztatta szemeiket a Báthori család dicsköre.
<span class="pagenum"><a name="Page_75" id=
"Page_75">-75-</a></span> A Báthoriak közül vajda, országbiró,
nádorispán, fejedelem, s halhatatlan emlékű király volt már azon
korban, mikor a Rákóczi és Lorántffi név csak keskeny körben volt
ismeretes.</p>
<p>A hatalomra jutott új családok nagy áldozatok árán is keresik a
régi családokkal való rokonságot, s bár a nyugodt kedélyű és biztos
itéletű Rákócziné soha sem nyomhatta el azt az aggodalmát, hogy
fiát Zsófia boldoggá nem fogja tenni; de gyanui és szorongásai
ellen mindig talált oszlató szert a herczegkisasszony fiatal
éveiben.</p>
<p>– Majd megjön az esze, – vigasztalá magát most is, – hisz a
tapasztalás mutatja, hogy egyik némber még a párta előtt, a másik
csak a főkötő alatt érik meg. Zsófiánál hamar fejlett a test, s
épen azért bontakozik ki későn pólyáiból a lélek.</p>
<p>Nem tudjuk, mennyi érvvel bir e nézet; de az bizonyos, hogy
Rákóczinét megnyugtatá.</p>
<p>Tevékenysége ismét Klára ügyére irányult.</p>
<p>Néhány sort vetett papirra, s miután a levelet bepecsételte, a
szombatosnőt magához parancsolá.</p>
<p>– Könnyezned nem szabad azért, a mit most tőlem hallani fogsz, s
kivált udvarom előtt egy sóhajjal sem árulhatod el bánatodat.</p>
<p>Klára viaszsápadt lett.</p>
<p>– Férjed sorsa függ lelkierődtől!</p>
<p>Klára összeszorította ajkait, mintha daczolni akarna a
kíneszközökkel, melyek testére alkalmaztatnak.</p>
<p>– Fiadat az ide alig félórára fekvő Portusra viszik. Jámbor,
istenfélő házban fog növekedni, míg ismét átveheted. Az özvegy,
kihez e levél szól, a kis <span class="pagenum"><a name="Page_76"
id="Page_76">-76-</a></span> Endrét saját édes magzatának fogja
tekinteni. Tüstént megrendelem az örményesi uradalom igazgatójának,
hogy keresse föl a csecsemő leányodat, s vigye magához. Nálam
bátorságban van! barátnődnél rátalálhatnak. Nincs-e valami jegyed,
melyet az áttért szombatosnő ismer?</p>
<p>– Csak a mátkagyűrűm. Jefta volt a nyoszolyóleány, midőn az
evangelikusok szertartása szerint férjhez mentem.</p>
<p>Míg a szent ereklyét Klára lehúzta ujjairól, megeredtek szemének
könnyei.</p>
<p>– Nem parancsoltam-e, hogy rendben tartsd magad? – szólt a
fejedelemné komor arczczal.</p>
<p>– Csak ne hullanának rám a boltozat kövei! – gondolá Klára,
forogni vélvén maga körül a termet.</p>
<p>– Ha gyönge vagy, távozzál innen! – ismétlé a nagyasszony.</p>
<p>Klára mozdulatlanul állott, mintha szellemek lánczolták volna
föloldhatatlan kötelékkel a padlózathoz. A vért lázas szíve
orczájára hajtotta, de onnan megint visszautasítá eltökélése. Arcza
fehér rózsa és piros rózsa volt fölváltva, míg néhány másodpercz
alatt a súlyegyen helyreállott, s a szenvedő szombatosnő úgy nézett
ki, mintha álmából ébredt volna föl, s nem tudná, mi rezzenté el a
phantastikus képeket, melyek körüllebegték.</p>
<p>– Már távozhatol, – mondá a nagyasszony. – Sokat foglalkozzál,
hogy kevés időd maradjon a gondolkozásra. <span class=
"pagenum"><a name="Page_77" id="Page_77">-77-</a></span></p>
<h3>VIII.</h3>
<p>Gyulai nem tartott sokat a szombatosságot fenyegető
veszélyekről, s azt sem hivé, hogy Pécsi Simon, midőn a hitújítás
kérdése komolylyá válnék, még egy hajszálát is meggörbíteni hagyja
a fényes kövű új Jeruzsálem miatt.</p>
<p>De bár mekkora Tamás volt a Deborah atyjának elvszilárdságában,
bár mennyire hitte, hogy a volt korlátnok minden ábrándossága
mellett sokkal tapasztaltabb róka, mintsem az együgyű kezek vetette
tőrben magát elfogassa, mégis az estéli borzasztó jelenet, Szeredi
bélyegző szavai, és a kémkedéssel vádolt Laczkó dühe s
megaláztatása akkora befolyást gyakoroltak kedélyére, hogy soha sem
tudta szemeit behunyni, álmában is titkos kémek álarczát látta
letépni, és az ájuldozó nők alakját eltakaró sűrű fátyolokra
boszankodott.</p>
<p>Ah, a fátyol, s hogy Elemér jött az ájult némber segítségére,
ébren is nagyon nyugtalanítá az ifju kamarást.</p>
<p>Mit beszéljen el már Anna néninek, midőn a történet regényes
része mást illet? Neki csak mellékszerep jutott, s a tudakolóknak
azt sem fogja megmondhatni, hogy az a Klára, kinek nevét
kétségbeeséssel hangoztatta a kém, kék vagy fekete szemből ejté-e
ki a könnyet, midőn magához tért, s fájdalmas mosolylyal vagy
mosolygásban elhalt fájdalommal hálálta meg a hazakisérő lovag
részvétét… És minő lény lehetett Klára? Ha bűbájjal bir, úgy Elemér
még Fehérvárott mulat. És vajon elutazott-e? <span class=
"pagenum"><a name="Page_78" id="Page_78">-78-</a></span></p>
<p>Gyulai Ferencz e gondolatra odahagyta szobáját, s betekintett
Elemér szállására.</p>
<p>Takarítottak, rendeztek. Új lakosa volt, szintén a testőrtisztek
közül.</p>
<p>– Vagy Klára szépsége kisebb szerencsétlenségénél, vagy pedig
Elemér inkább szereti Deboráht, mint saját maga hiszi, – ez elmés
megjegyzéssel tért vissza Gyulai.</p>
<p>– S most már mit csináljak újdonságommal? – fűzé tovább eszméit.
– A nő nem látszik különös érdekkel bírni, s én teremtsek-e részére
szépséget, szellemet és kalandot? Azután Elemér nevét sem hozhatom
föl oly történetnél, melyben Szeredi tulajdonkép Kassai István uram
ellen is szólott, a nélkül, hogy az unokaöcs által
rendreutasíttatnék. Kassai István ő kegyelmét szintén nem
nevezhetem meg, mert ha fecsegésem fülébe jutna, szörnyen
neheztelne reám, s haragja előmenetelemet gátolhatná. Tehát a
cselekményből még a magamén kívül legalább két nevet ki kell
hagynom. Sőt kérdés, mit csináljak Szeredi ő nagyságával is?
Fölingereljem-e ellene a hatalmas Kassait, holott éles nyelvével
maga is eléggé bőszíti magára? S mi hasznom lesz, ha hireszteléseim
miatt végre a fejedelemné rokona, vagy a fejedelem első tanácsosa
között kell választanom, föltéve, hogy mind a kettőt egyszerre nem
veszítem el? Hüm! Az előmenetelre szükségesebb a hallgatás, mint a
beszéd. Bízzuk Szeredi ő nagysága csatlósaira a botrány
terjesztését; mi fiatal kamarások, kikre szép jövő néz, legyünk
titkolódzók, midőn a nyiltság haszna kétséges… De, hát Pécsi
<span class="pagenum"><a name="Page_79" id=
"Page_79">-79-</a></span> se tudjon semmit a történtekről?… Kár
volna nyugtalanítani, midőn veszélytől komolyan nem tarthat. A
szombatosság sajátságos őrjöngés lehet; de az ország nyugalmát
fenyegető bűnné még Kassai sem bélyegezheti. Azonban, midőn a
boldogult Bethlen Gábor fejedelem Pécsit börtönbe csukatta, a
szombatossági vád is keringésbe hozatott, hogy a lázadási
kisérleteket rejtélyes nevével fedje. Atyámtól hallám a
kegyvesztett korlátnok czimborálását az elégületlenekkel. S vajon
most is nem ilyent szaglál-e Kassai ő kegyelmessége? A pártok
békétlenek, Zólyomi rokonai a portát ingerlik a fejedelem ellen, a
katholikus urak hátratételről panaszkodnak, a palatinus titkos
küldöttjei által rokonszenvet toborz. S midőn a huzalkodásra annyi
jelszó és kedv van, csodáljam-e, ha a különcz észjárású Pécsi oly
viszonyok közé bonyolítja magát, mely halálos ellenségét
végdiadalra s őt bilincs közé vezetheti. Leányára s hetven falvára
nincs ugyan sok vágyam, de csak annak szolgáljunk-e, kitől
szerencsénket várjuk? Ez nagy önzés volna. S miért ne
figyelmeztetném, bár általánosan, Pécsit arról, hogy kémek veszik
körül, lesik lépteit, szavait? Azonban hátha részletek után
tudakol? Akkor inkább rejtélyes maradok, mint csevegő. A homályos
szavak, a ködbe takart czélzatok Pécsire nagyobb benyomást tesznek,
mint az elősorolt tények s az indokolt vélemény. Meglátogatom őt és
figyelmeztetem.</p>
<p>Gyulainál a gondolatra hamar szokott a tett következni.</p>
<p>Mihelyt foglalatosságait elvégezte, s az udvarban <span class=
"pagenum"><a name="Page_80" id="Page_80">-80-</a></span> reá többé
nem volt szükség, a «remeteség» felé tartott, de alig ért a
Miklós-kaputól a külvárosba, alig kezdett azon utczára belejteni,
hol a mult este csatlósok állották el Szőke István útját, midőn
kápráztató fény özönlött feléje.</p>
<p>Bár felleges és sötétszürke est volt, melynek holdja bujkált és
csillagai csak lopva mosolyogtak a komor ég kárpítjáról, Pécsi
lakása tündérin csillogott, világosan és nevetőn. Száz meg száz
színes lámpa derítette föl a kert útját, és ösvényeit.</p>
<p>Czímeres hintók, czifra csatlósok és huszárok állottak az
oszlopos folyosó előtt, és sok szolgakéz lobogtatott fáklyát,
emelve a világítást, mely különben is pazar és magát fitogtató
volt.</p>
<p>A kéjlak minden ablakain a csillárok fénye reszketett, kivévén
azon rejtelmes szobát, hol a zodiacusban forgottak a bolygók s a
végzet titkait szokták az ábrándozó Pécsihez lehozni.</p>
<p>Gyulai a kapunál vissza akart térni, mert csak a házi kis körre
számított, csak Pécsivel kivánt találkozni; de megzendült a nagy
terem, gyorsan lebegtek el az ablakok előtt az árnyak, s a zene és
táncz, a kiváncsiság és élvezetvágy ostromolni kezdte a mulatságra
hajló, a víg kedvű ifjut.</p>
<p>Akkor még a szoros illem helyett a szívesség kormányozta a
társadalmat. Az egyosztályú egyének, ha a házban, hol a vigalom
vert tanyát, idegenek nem voltak, nem vártak formaszerinti
meghivást, s örömmel látott vendégei valának a házi úrnak, ki
büszke volt arra, hogy lakomáiban és tánczestélyein sokan vesznek
részt. <span class="pagenum"><a name="Page_81" id=
"Page_81">-81-</a></span></p>
<p>Gyulai némi tétova után a folyosónak tartott, s csak a mint az
ékes szobákon s az urak és delnők csoportozata közt tovább
haladott, kezdé mindinkább érezni, hogy a társaság, melybe lépett,
több igényű, mint rögtönzött alkalmakkor kell lennie.</p>
<p>Később tudta meg, hogy a házi úr születése napját üli.</p>
<p>Az üdvözlések azon időben elmaradhatatlanok voltak, s elég
czifra szavakkal fejezte ki azokat minden új érkező.</p>
<p>Gyulai is siet Pécsit fölkeresni.</p>
<p>Kornis Zsigmond, Mikó, Haller Péter és Kemény János társaságában
találja.</p>
<p>Az öreg úr magas, egyenes, méltóságteljes alakja, arczának
szelid, de komoly kifejezésével, a figyelmes nagy szemekkel,
melyeken mégis visszatükrözött a merengés, és a gondolkodó
homlokkal, melyen a derű, mint a napsugár a gyér fellegek közt,
játszott és el-eltünt, oly különös hatást gyakoroltak most
Gyulaira, hogy a porból felvergődött férfiút hajlandó lett volna
királyok ivadékának vélni, vagy legalább azon római senatorok
egyikének, kik nem szorultak trónra a végett, hogy uralkodjanak és
a pártfogásért esdő tartományok hódolatát elfogadják.</p>
<p>Pécsi szerencsés és baljóslatú napot ünnepelt. Kedélyében
csodálatosan szőtte be magát a szorongás az öröm közé, s az
elhagyatás érzése a kielégített büszkeség nyilatkozataihoz
ellentétül vegyült.</p>
<p>Hogyne örvendene, midőn maga sem tudja miért, oly sok főember is
megemlékezett születése napjáról, kik évek óta e részben példás
feledékenységet <span class="pagenum"><a name="Page_82" id=
"Page_82">-82-</a></span> mutattak? S hogyne sülyedne merengésbe,
midőn a mult éjjel, a mint az éjfél közeledett, az állatkör a
legfenyegetőbb csoportozatokat tüntette föl, s neve napjának
hajnala közé az életveszély a családi romlás sötét árnyait veté?
Mely halandó tudná eltalálni a végzet ujjmutatásait? Miért
látogatják csoportosan a kegyvesztett államférfiut épen akkor,
midőn az ég kegye felől leginkább kétkedik? Melyik a rossz jel már?
melyik a biztató? melyik az óvaintő? Az emberek mosolygó vagy a
csillagok komor arczára tekintsen-e az, ki a mától a holnap számára
utasítást akar venni?</p>
<p>Nem rajzoljuk tovább az astrolog kételyeit, mert Pécsit a
legkellemesebb meglepetés várja.</p>
<p>A fejedelemfi, a remélt trónutód, megérkezése jelentetett.</p>
<p>Ennyi kitüntetést a volt korlátnok még sem várt.</p>
<p>Bethlen Gáborral, a nagy uralkodóval több évig állott ugyan
baráti viszonyban, de az udvar kedvezéseitől elszoktatva, s oly
hosszas idő alatt még az aristrokratia büszkébb részétől is
mellőzve, természetes vala, hogy György úrfi látogatása most
mélyebb benyomást gyakorolt Pécsire, mint régen maga a római
császár által történt kitüntetése is.</p>
<p>A csarnokig ment magas vendége elébe, ki a kiséretéhez tartozó
fiatal urak egész csoportjával jelent meg.</p>
<p>Az agg férfiu a daliás, de negéddel telt ifju előtt kész lesz
vala talán magát a túlságig lealázni, ha méltóságos termete s
vonalainak imponáló kinyomata a szolgaiság jeleinek fölvételére
egészen alkalmassá tenni képtelen nem lett volna. <span class=
"pagenum"><a name="Page_83" id="Page_83">-83-</a></span></p>
<p>György úrfi baráti kezet szorított az öreggel s a jövő perczben
a nők társaságába vegyült.</p>
<h3>IX.</h3>
<p>A lassú palotás többé sort nem nyerhetett.</p>
<p>Idősbjeink buzdították a fiatalokat, kiknek nem volt arra
szükségök, vagy visszavonultak a velök egykorú asszonyságokhoz,
hogy régi emlékeiket hasonlítsák az új nemzedék örömeihez, s a mult
szerint rostálják meg a jelent.</p>
<p>Gyulai a tánczolók közé vegyült.</p>
<p>Társa kökényszemű leányka volt, ki egész hálával fogadta azon
kitüntetést, hogy a nagyvilágban élő úrfi tartja őt, a
gyermekszobából még ki nem vezetettet, pártás hajadonnak.</p>
<p>Elismerőbb alig lehet valaki, mint egy növendékleány szokott
azon kétséges bókért, hogy idő előtt tekintik kifejlettnek. Mintha
a bevezettetés percze nem volna kezdete a szülői házból kiköltözés
kisérleteinek, s mintha a békés révben nem ekkor feszítenék föl a
vitorlákat, nem akkor tartanák kézen az evező rudakat, hogy egy
gyönge és töredékeny csónak az első kedvező széllel ismeretlen,
viharos és be nem látható tengerre ragadtassék, hányatni,
elsülyedni, vagy véletlenül szerencseparthoz jutni.</p>
<p>Gyulai, minden hajlam nélkül ily bölcselésre, fogta át a kis
karcsú teremtés derekát, forgatá a könnyű alakot maga körül,
ereszté szabadon, csalogatta vissza, szóval: tánczolt, egészen csak
arra gondolva, hogy mulat. De szemei véletlenül Deboráhra tévedtek,
s <span class="pagenum"><a name="Page_84" id=
"Page_84">-84-</a></span> e percz óta tánczosnője már sejdítheté,
hogy még nem nagy leány, s hogy örömeire nézve több köszönettel
tartozik leventéje elkésésének, mint gyöngéd figyelmének. Vagy nem
lejt-e Deborah annyi kecscsel s minden mozdulatában nem él-e annyi
varázs, annyi utánozhatatlan és megragadó bűbáj, hogy Gyulai alig
fordíthatja el róla tekintetét? S nem volna-e a hetedik égben, ha
cserélhetne tánczosnőt azzal, a kinek vállára Deborah most teszi
kezeit?</p>
<p>Bizonyára a kis leányon kívül még más is lehetett oly
véleményben, hogy az ifjú kamarást a házi kisasszony megigézte.
Különben miért vétené el az ütemet és tánczlépést, midőn a csába
szombatosleány hozzá közel jön.</p>
<p>Bohóság! Gyulait csak a művészeti szépség hatotta meg, csak azt
látta, hogy soha még tökéletesebb tánczosnő nem került szeme elébe,
csak azt hitte, hogy a könnyű Atalanta, ki egykor az alig
meghajtott buzakalász fölött lebbent végig, a tündérországból
visszatért a nehézkes emberek közé, hogy fölvillanyozza magát a
tompa és bágyadt mindennapiságot is. Gyulai csodálattal telt el. De
hányszor nem fordul elő, hogy bámulatunk aránylag kevés viszonyban
áll rokonszenvünkkel, s hogy az, kit szeretünk, hajlamunkat
rendkívüli tulajdonok nélkül szerezte meg?</p>
<p>Gyulai szive nem dobogott gyorsabban, midőn szemei a feltünésig
kisérték Deborah hódító mozdulatait. Keble hideg volt; tekintete
részvékeny, meleg és átengedő.</p>
<p>A büszke és hiú szombatos-leány, ki a közfigyelem <span class=
"pagenum"><a name="Page_85" id="Page_85">-85-</a></span> lelkesítő
ereje nélkül nem birta volna annyi bűbájba olvasztani minden
mozdulatait, most a mint az aggok is tódultak a terem felé, s a
mint a tánczosok siettek megragadni az alkalmat, hogy nézővé
válhassanak, kezdé észrevenni Gyulai tekintetén a rendkívüli
hatást, melyet reá gyakorolt. Hisz a kis kökényszemű leánynak
szüntelen kellett tánczosát figyelmeztetni, hogy rendetlenség ne
történjék, s hogy kibontakozhassanak azon tévegből, melybe emennek
szórakozottsága az egész tánczvonalt be-besodorni látszott.</p>
<p>– Igen elfáradtam, – szepegé végre a szerencsétlen gyermek, az
alkalmatlan helyzetből menekülni akarván.</p>
<p>Gyulai örvendett, hogy már szabad kedve szerint nézheti
Deboráht, s Deborah szive tombolt örömében, hogy a régi mellőztetés
megtorlására alkalmat nyert. Mert mire is magyarázná egyébre az
ifjú elnyelő nézését, mohó bámulatát, mint szerelemre, mint a
szépségnek egy vértezett és hideg kedély fölött nyert
diadalára?</p>
<p>Midőn a táncznak vége volt, György úrfi, Erdély leendő
uralkodója, közelített a bámult szombatosnőhöz.</p>
<p>Lekötelező lehetett, a mit a fejedelemfi mondott, sőt igen
hizelgőnek kellett lennie, mert a hallott szavak után a leány
tekintete még ragyogóbbá, arczszíne még élénkebb kifejezésű lett, s
vonalain a kellemes meglepetést a viszga szemek messziről
olvashatták.</p>
<p>Gyulai a figyelmezők közé tartozott. <span class=
"pagenum"><a name="Page_86" id="Page_86">-86-</a></span></p>
<p>György úrfinak jelenléte is e házban az ifjú udvaroncz előtt
feltünhetett, minthogy rég tapasztalta, hogy Pécsi a kegyvesztettek
sorsát, a mellőztetést uradalmai s nagy elméje mellett sem
kerülhette ki; mennyivel inkább kellett tehát csodálkoznia a
rendkívüli megkülönböztetésen, mely Deboráht érte, midőn a fiatal
herczeg udvariasságát az egész nőtársaságból egyedül csak reá
halmozta. Valóban több volt György úrfi nyájasságában, mint puszta
illem, mint köteles bók a ház kisasszonya iránt.</p>
<p>– S mi lehet e kegy indoka? – kérdé magától Gyulai tünődve,
mintha nem volna elég magyarázat azon közelragadtatásban, melyet a
gyönyörű szombatosleány utánozhatatlan szépségű táncza idézett elő.
– A herczegfi szigorú erkölcsű, s jegyesét szereti; ha ezt nem
tudnám, – fűzé tovább gondolatait, – még elhihetném, hogy kalandon
jártatja eszét.</p>
<p>Míg Gyulai találgatásokba merült, az urak és asszonyságok kört
alkottak a teremben, s a herczegfi a középbe vezette Deboráht.</p>
<p>A hangszerek megzendűltek.</p>
<p>Régidő óta szebben és szebb pár nem tánczolta a kettőst, mint a
daliás kinézésű herczegfi és «Sáron rózsája», a deli
szombatosleány, kinek ruháját néhány héttel előbb pórnők akarták az
utczán letépdelni, s ki most királynénak látszik, kegyet oszt,
hódolatot fogad el, minden mozdulatával igéz, s egy tekintete, egy
mosolya elég, hogy irigység tárgyává tegye azt, ki szerencsés volt
általa a többi halandók fölébe emeltetni.</p>
<div class="figcenter" style="width: 373px;"><a href=
"images/i005hq.jpg"><img src="images/i005.jpg" alt=
"Régidő óta szebben és szebb pár nem tánczolta a kettőst." title=
"Régidő óta szebben és szebb pár nem tánczolta a kettőst." /></a>
<p class="caption">Régidő óta szebben és szebb pár nem tánczolta a
kettőst.</p>
</div>
<p><span class="pagenum"><a name="Page_87" id=
"Page_87">-87-</a></span></p>
<p>Hisz maga a herczegúrfi ad példát a tömjénzésben, mintha
mondaná: balgatagok! nem vevétek észre, hogy az úrhölgyek gyöngye,
a szépség eszményképe, a kellem tündére e «remeteségben» lakik, a
világtól félig visszavonulva, a nagy rangú és finnyás hölgyektől
félig lenézve, félig rettegve. Hol volt a szemetek, hogy eddig nem
találtatok rá, vagy hol volt izléstek, hogy látva őt, kételkedtetek
magasabb természetében? De talán a kegyvesztett apa miatt voltatok
tartózkodók? Ugyan miért hittétek a felhőt, mely a napot betakarta,
alkonynak? Fény és homály gyorsan váltja fel egymást az életben.
Nekem bizalmam van Pécsi jövője iránt.</p>
<p>György úrfi kisérete alkalmasint így magyarázta a történeteket,
s Deborah a kettős táncz után annyi hódolótól volt körülvéve, s
annyi tánczra fölkérve, hogy Gyulai hozzá többé alig
közeledhetett.</p>
<p>S míg a leányt az ifjak isteníték, György úrfi az apát fogta
karon, és a szomszéd terembe vezette, hol lassanként az élemedett
korúak a volt korlátnok és a leendő fejedelem körül csoportot
alakítottak, s a mint Gyulai a lassú beszédből és az arczok élénk
kifejezéséből gyanítá, közérdekű tárgyak felől cseréltek
nézeteket.</p>
<p>– Minden arra mutat, – gondolá az ifjú kamarás, – hogy
változásnak kellett az udvar hajlamaiban vagy a világ ügyeiben
történni. Pécsi megint szerepelni fog. Talán ezt sejti Kassai, s
azért lesett minden lépte után. Figyelmeztetem a veszélyre. De
vajon kell-e tennem? Midőn hatalmas erők surlódnak össze, ki
szeretne közéjök állani? Maradjunk <span class="pagenum"><a name=
"Page_88" id="Page_88">-88-</a></span> az általánosság mellett,
mint idejöttünkkel volt czélunk. Pécsi jóakaróm, Kassai nem
ellenségem. Helyzetem csak romolhat a változtatással. Tánczoljunk,
mulassunk!</p>
<p>Gyulai midőn e szándékkal közelít a nagy teremhez, hol rövid
szünet után a zenészek már résen vannak, Deboráht látja maga
előtt.</p>
<p>– Épen keresem, – szólt mosolyogva a leány, – hogy miután
megfeledkezett rólam, én kérjem tánczra. Semmi mentség! Semmi
menekvés! Bár mint kerülte, hosszasan kell miattam fáradnia és
unatkoznia.</p>
<p>Gyulai elmés bókokkal válaszolt, karját nyujtva a táncz tündére
felé.</p>
<p>– Úgy hallom, – súgá Deborah, közelebb hajolva az ifjúhoz, –
hogy barátja Fehérvárról végkép el akar távozni.</p>
<p>– Kicsoda? – kérdé Gyulai, nem tudván, kit ért tánczosnője.</p>
<p>– Az ifju Kassai.</p>
<p>– Elemér tegnap elutazott.</p>
<p>Deborah lesüté szemét. Arczán a szomorúság és megdöbbenés volt
észrevehető.</p>
<p>Ez ingerelte Gyulai hiúságát.</p>
<p>– Csodálkozom, – szólt, – hogy barátom, ki az illem szabályait
nem szokta megsérteni, búcsúlátogatást nem tett.</p>
<p>– Közte és atyám közt az utóbbi időkben oly idegenkedés támadt,
mely mindkettőjöket a félreértésekre fogékonyakká tette. S hol van
Kassai Elemér állomása? <span class="pagenum"><a name="Page_89" id=
"Page_89">-89-</a></span></p>
<p>– Közel Balázsfalvához, csaknem szomszédságukban.</p>
<p>– Ah! – rebegé Deborah érdekes zavarral arczán.</p>
<p>– Kisasszony, a táncz kezdődik! (Velem tetszelg, Elemért
szereti. Borzasztóan kaczér.)</p>
<p>Tánczoltak, Deborah kecscsel, bűbájjal, negéddel s Gyulai, a
leány nagy elégületlenségére, igen szabályosan, pontosan és
figyelemmel.</p>
<p>– Nyugalma ellenére a féltékenység fulánkja megvérezte szívét,
vigasztalta magát Deborah.</p>
<p>– Kaczér s mégis hideg, gondolá ezalatt Gyulai.</p>
<p>– Fáradt vagyok, – súgá a leány, az első alkalmat a pihenésre
megragadván.</p>
<p>Gyulai ülőhelyhez vezeti, de midőn odaérkeznek, a herczegfi jön,
s Deborah édes meglepetéssel hagyja magát a táncz örvényébe
sodortatni.</p>
<p>Ott lebegett könnyen, vidáman, egészen új erővel, oly üdén s a
bágyadás minden jele nélkül, mintha csak most harsant volna meg a
zene, s most kezdődnék meg egy hosszú, renyhe nap untató órái után
a szórakozás és mulatság.</p>
<p>– Borzasztóan hiú, – gondolá Gyulai, más tánczosnőt keresve.</p>
<p>Midőn Deborah a szünet alatt öltöző-szobájába indult, hogy
hajékét rendbehozza, a melléktermek egyikében atyjával együtt
találta Gyulait.</p>
<p>– Sohasem fölösleges, – szólt Pécsi, – semmiségünkre emlékezni.
Magasság nem lehet annak megfelelő mélység nélkül, és szerencsésnek
azt szoktuk nevezni, a ki sokat veszíthet. <span class=
"pagenum"><a name="Page_90" id="Page_90">-90-</a></span></p>
<p>Volt az öreg hangjában valami oly megható és vonalain oly
mélabús, hogy Gyulainak eszébe jutott az esteli kaland, melyet el
akart hallgatni.</p>
<p>– Születésem napján mindig szorongás fog el mértéktelen
szerencsém miatt. Öcsém! ezelőtt ötven évvel kisebb tekintélyű
háznál, mint most a magamé, örömest lettem volna pohárnok vagy
udvarmester.</p>
<p>Sötét pír borította Deborah arczát, midőn atyja nyilatkozatának
végét hallá.</p>
<p>Gyulainak ajkain, ki a leány fölindulását ellesé, finom, alig
észrevehető mosoly lebbent el.</p>
<p>(Nevet atyám együgyű beszédén! Ah, mennyi kéj volna megalázni
őt!)</p>
<p>– Leányom, Báthori Zsófia heczegkisasszonyon kívül a
leggazdagabb ara leend. Pedig én ezelőtt negyven évvel alig
merészeltem boldogult nőm kezét megkérni, mert ötven jobbágytelke
volt. Helyes szokás, öcsém, hogy minden esztendőben van egy nap,
mikor a koronás fő is leborul és megmossa a koldus lábát.
Születésem napján érzem a megalázódás szükségét. De öcsém, talán te
nem is tudod, hogy atyám ki volt? Megsúgom neked… szűcsmester.</p>
<p>Deborah elosont a szobából; bár a különben büszke agg
nyilatkozata még Gyulaira is, kit kényes izlésű és hideg ifjunak
tartottak, nagy hatást gyakorolt.</p>
<p>– Belátom, folytatá Pécsi, hogy a végzet igazságtalan volna, ha
minden halandó ajakkal rendre meg nem kóstoltatná a keserűség
kelyhét, s ha az <span class="pagenum"><a name="Page_91" id=
"Page_91">-91-</a></span> emberiség egy része örökké verőfényben
élne, míg a más rész szüntelen vak és vigasztalatlan éjben bolyong.
Hadd jósoljon tehát szerencsecsillagunk néha szerencsétlenséget is!
Ez a világ rendje! Ugy-e, nem gondoltad, hogy számos kitünő
vendéggel fogsz ma nálam találkozni? A nap, ha leáldozik,
megaranyozza a felhőket és színben sokkal gazdagabbnak látszik,
mint midőn magasan függött a láthatáron!</p>
<p>– Urambátyám, szólt Gyulai meghatva, már kóstolta a keserűség
kenyerét, volt börtönben is, és birtoka egy részét elkobozták.
Nincs oka megdöbbenni változatlan szerencséje miatt.</p>
<p>– Tévedsz, barátom; midőn Bethlen Gábor Kővárba zárt,
csillagházam fénylett s elárasztá a boldogság előjeleivel lelkemet.
S a bolygók nem csaltak meg. Úgy lőn, mint jóslák. Becsületemről
lehullott a folt, birtokaim szélesedtek, s Deborah, ki
növendék-lyány korában beteges és keveset igérő külsejű vala,
egyszerre fejlődni kezdett szépségben és szellemben. S hol van most
vele versenyző? A mit te fölhoztál, nem volt szerencsétlenség.
Egészen mástól tartok e perczben.</p>
<p>– Hogyan? – kérdé Gyulai meglepetéssel.</p>
<p>– A világi körülmények rendkívül kedveznek nekem, de a
csillagoknak fenyegető constellatiójok van. Földi termemet
látogatással tisztelte meg a fejedelemfi; de égi házamhoz
ugyanakkor közellépett a skorpio. Saturnus szikrázik és lángol,
Jupiter arcza elhalványult. Nehéz idők következnek.</p>
<p>– A skorpio legfölebb egy kémet jelent, ki <span class=
"pagenum"><a name="Page_92" id="Page_92">-92-</a></span> urambátyám
szivéhez közel lopódzott, szól Gyulai, elfeledkezve
szándékáról.</p>
<p>– Ugy-e Deboráhtól hallottad ezt? kérdé Pécsi, az ifjura
szegzett szemekkel.</p>
<p>– A kisasszony velem keveset beszélt s egészen más egyénről.</p>
<p>– S kiről szólt veled?</p>
<p>– Elemér távozásáról tudakozódott.</p>
<p>– Választaná el bár e fiatal embert akkora köz tőlünk, mint a
déli sarkot az északitól, mert úgy nem áradna rá a bűn, reánk a
veszély.</p>
<p>Elemér nemesszivű egyén. Ő nem hogy nagybátyja, de Keletindia
minden kincseért sem lehetne kém.</p>
<p>– Ki hinné ezt felőle?… de sok hivatás veszélyesebb, mint a kém
nyelve, s némelykor végzetünkben van a méreg, mely mást megöl, s
nem kedélyünkben.</p>
<p>– Ha szabad lenne általam egészen ismeretlen ügybe avatkoznom,
inkább azon egyén iránt volnék bizalmatlan, ki tegnap este
bátyámnál volt.</p>
<p>– Vendégeim várnak, szólt kedvetlenül Pécsi, siessünk
közéjök.</p>
<p>Ezzel az ajtó felé tartott, de érezvén, hogy a társalgás e rövid
félbeszakítása sérthetné Gyulait, karonfogva őt, s mosolyogva
mondá: – Deborah nagy rábeszélő tehetséggel bir.</p>
<p>– Szavamra! ő nem is említé azt, kire czélzottam.</p>
<p>– Helyesen tőn, mert az erény halántékaira illik ugyan a
töviskoszorú, de van elég kéz, mely ezt <span class=
"pagenum"><a name="Page_93" id="Page_93">-93-</a></span> számára
megfonja a miénken kívül is. Azon férfiú, kiről szóltál, a Kassai
börtönéből szabadult ki, s leányom gondatlan szavai miatt távozott
el most Fehérvárról. Mélyebben sebzé őt Deborah nyelve, mint tudnák
Kassai kíneszközei. Kérlek, ne vedd mondásomat szigorú értelemben.
Leányom nemes természet. Apa nem lehet büszkébb nálamnál
magzatára;… de ő is tegnap igazságtalan volt egy felebarátja iránt.
Szerencsés, hogy először tette életében!</p>
<p>Pécsi és Gyulai a társaság közé vegyültek…</p>
<h3>IX.</h3>
<p>A fényes diadal, melyet Deborah este aratott, már éjfél után
sugarak helyett árnyakat is vetett az ő benyomásokra kész
kedélyére.</p>
<p>Midőn vánkosaira hajtá fejét, képek és visszaemlékezések
jelentek meg ágya körül, hogy az álmot hátraidézzék.</p>
<p>A fejedelemfi előzékenysége még mindig hizelgett neki, de már
sejdítteté vele a büszkeség, miként a rögtönzött kitüntetés oly
körülményekkel függhet össze, melyek sem atyjának társadalmi
helyzetével, sem az ő szépségének tett hódolattal nem állanak
szoros viszonyban.</p>
<p>Szintén kellemesen hatott rá Gyulainak őt oly sokszor kisérő
szeme és bámulata. Ez az ifju csakugyan leigézettnek mutatkozik. De
mit jelent hát ama finom és gúnyos mosoly, melyet Deborah néha
ajakain átsuhanni vélt, s melyet világosan látott <span class=
"pagenum"><a name="Page_94" id="Page_94">-94-</a></span> akkor,
midőn atyja egykori szegénységét és homályos sorsból lett
fölemelkedését gondatlan elérzékenyüléssel emlegeté?</p>
<p>– A gőgös uracs utolsó benyomásul mégis azt vitte el tőlünk,
hogy… szűcsmester unokája vagyok.</p>
<p>Deborah saját gondolatja miatt arczát kipirulva érzé.</p>
<p>Eszébe jutott a ma estve kifejtett tetszelgéseinek minden egyes
vonása, s különösen az Elemér nevével való visszaélés csak azért,
hogy féltékenység által ingerelje Gyulait, kivel sorsát végtére sem
vágyott összekötni, s kit – legalább saját hiedelme szerint – a
szerelem által nem boldogítani, de büntetni akart.</p>
<p>S miért is vette szájára Elemér nevét?</p>
<p>Ha e névvel nem játszott vala, most talán csendesebben tudott
volna aludni.</p>
<p>Mit tudja ő miért? de azon régi jó napok kezdettek szivében
zsongani, midőn atyja Elemér nélkül még nem birt leánya
boldogságára gondolni, midőn oly természetesnek látszott az, mi
most lehetetlen és gyűlölt.</p>
<p>Akkor ki hozta volna kétségbe, hogy szerelmök változatlan, mint
maga az igazság, hogy ők egymásért vannak teremtve, hogy kezet
kézben tartva vándorolnak az élet útján végig, s hogy a menyegzői
nyoszolyájok és család-kriptájok között fekvő közt, ezt az arasznyi
tért, egymással osztott örömeik s egymásért hozott áldozataik
emlékeivel fogják beépíteni. <span class="pagenum"><a name=
"Page_95" id="Page_95">-95-</a></span></p>
<p>De most!… Deborah keblét sóhaj emelte. Miért eped? kit vádol? mi
az, mi elégületlenné teszi önmagával? s honnan vonult a szív
hamvazószerdájának komor, méla és vezeklő hangulata a bál
tündérképei, a kellemes benyomások, a fényes diadalok közé?</p>
<p>Hogyan tudna mindenről számolni Deborah?</p>
<p>Ő sem sejdíti, mi mozgatja keblén a finom leplet, kedélyében a
betakart érzéseket.</p>
<p class="center">*</p>
<p>Gyulait hazatértekor a házikisasszony művészi tánczánál sokkal
inkább foglalatoskodtatá az a talány, hogy miért kereste föl Pécsi
Simont néhány eddig tőle egészen visszavonult főúr és a
fejedelemfi? Miért jutott épen most eszökbe oly férfi
születésnapja, kire máskor nem, vagy érdemeihez és tekintélyes
állásához képest szerfölött ritkán gondoltak?</p>
<p>Volt a vendégek közt olyan, ki a kegyvesztettől már
szerencsétlensége első perczében visszavonult, s csak most találta
jónak a feledett baráti viszonyt emlékezetbe hozni; volt, a ki a
hatalom délpontján sem szivelte Pécsit, s most mégis nyájas
arczczal közelített hozzá!</p>
<p>Ekkora átalakulása a kedélyeknek aligha történt tisztán csak
belső okokból.</p>
<p>Valami rejtélyes van folyamatban, gondolá Gyulai, s e sejtés
izgató erejének lehet tulajdonítani, hogy a szép Deboráhnak tündéri
táncza nem volt oka a hosszas virrasztásnak és tárgya a
rákövetkezett rövid hajnali álomnak. <span class="pagenum"><a name=
"Page_96" id="Page_96">-96-</a></span></p>
<p>Gyulai gyakorlati irányú jellemével a találgatásból hamar lépett
át a tudakolásba.</p>
<p>Könnyű volt észrevennie, hogy Fehérvárott meglehetős figyelmet
keltett a Pécsit ért kitüntetés.</p>
<p>Még harmadnap is sokat beszéltek arról az úri rendűek, különösen
a nők.</p>
<p>Figyelmét nem kerülte el bizonyos változat a hangulatban is.</p>
<p>Eddig az urak csak szidták Kassait, most olykor dicsérni kezdék
Pécsit.</p>
<p>Eddig a nők sok kivetni valót találtak Deborah születésében és
modorában, most kevesebbet emlegették polgári származású őseit, s
magaviselete iránt is engedékenyebbek lettek volna, ha rendkívüli
szépsége és gazdag hozománya folytonosan nem ingerlené a
kedélyeket.</p>
<p>Gyulai arról szintén értesült, hogy a korlátnok most még inkább
dühöng bukott elődére, mint máskor.</p>
<p>És szemeivel látta a «remeteséget» sűrűbben fölkereső vendégek
fogatait, nyerges lovait és kiséretét.</p>
<p>S a mi több, az öreg Pécsi a fejedelmi palota harmadik udvarában
megfordult, s az a hír is lábra kapott, hogy mielőtt György úrfinál
tette udvarlását, szerencsés volt a fejedelemné által
elfogadtatni.</p>
<p>Ennyi kegy a régi mellőztetés után alkalmasint politikai
tekintetekből fejlődött ki, s a pártérdekek üvegházi növénye
volt.</p>
<p>Gyulai nem képzelheté a hanyatló korú s ábrándokba merült Pécsit
jelentős törekvések élén, de <span class="pagenum"><a name=
"Page_97" id="Page_97">-97-</a></span> neve zászlóúl szolgálhatott,
mely serget von maga köré.</p>
<p>Igaz, hogy egy kevéssé már elrongyollott e zászló, s midőn még
ép is vala, talán alig lőn többször megkoszorúzva, mint
bemocskolva, s talán a küzdő sorok előtt sem lobogott, a szerencse
szelétől dagasztva és a lelkesedéstől védve, oly gyakran, mint a
hányszor a megvert, a fegyelmetlen tábortól elhagyatott, vagy
bevonatott, hogy a pogyász közt kényelmesen tovább czepelhessék;
igaz, hogy Pécsi nevét rendkívüli siker, rendkívüli fény nem tette
villanyzó hatásúvá, de mégis kétségtelen, hogy az ország nagy
többsége Kassai ravasz, önző és méltóságnélküli kormányzata miatt
Pécsi hibáit és bűneit csak azért is el tudná feledni, mert e rövid
emlékezése mélyen sértené azt, kinek most kezében a hatalom.</p>
<p>Gyulai Kassai ellen intézett támadásnak kezdé hinni a Pécsire
halmozott bókokat.</p>
<p>Az ifju udvaroncz éles elméje, midőn e gyanura jutott, kétszeres
hévvel kutatá a körülményeket, melyek a főurakat följogosíthaták
most kezdeni a fejedelem kegyelte korlátnok ingerléséhez.</p>
<p>Fáradozásai azonban kevéssé kamatoztak.</p>
<p>Sem a külviszonyokban, sem a beligazgatás terén nem mutatkozott
a változásokra biztos előjel.</p>
<p>Kassai a szokott órában tanácskozott a fejedelemmel, a szokott
éles humorral és vádakkal sértette az aristocratiát, a szokott
kiméletlenséggel bánt saját hivatalnokaival, a szokott ármánynyal
küzdött a hadpárt befolyása ellen, a szokott ügyességgel igyekezett
<span class="pagenum"><a name="Page_98" id=
"Page_98">-98-</a></span> az udvar előtt gyanussá tenni azokat, kik
őt hasonló buzgalommal gyanusították.</p>
<p>Rákóczi most is csak oly határozottan kegyelte Kassait, mint
régen, s Rákócziné most is csak oly gonddal kivánta elpalástolni,
hogy nem kegyeli.</p>
<p>Maga Anna néni sem beszélhetett Gyulainak többet a korlátnok
ellen forgalomban tartott udvari pletykákról, mint a Pécsi Simon
nevének divatba hozatalát megelőzött napokon.</p>
<p>Ily adatok a fiatal udvaronczot azon hitre vezették, hogy az
ellenzék újabb mozgalma nem erő, de ájultság jele.</p>
<p>A főurak, a hadpárt szónokai, a Kassai esküdt ellenségei épen,
mert érzik e gyűlölt férfiú állásának folytonos szilárdulását,
mérgökben az eszély intéseire nem tudnak többé figyelni, s
folytonos csipkedésekkel vesznek elégtételt vigasztalatlan
jövendőjökért.</p>
<p>– Csakhogy ne keserüljék meg merészségöket! gondolá Gyulai,
Zólyomi bukására és számos nótapörre emlékezve. A hatalmas
tanácsosok elleni törekvés észrevehetetlenül vezeti a pártokat az
uralkodó személyével való elégületlenségre; ez veszélyeket teremt,
melyek ellen védelem kell, s az önfentartás, kényszerűség nem
válogathat többé sem jelszavakban, sem az eszközökben. Csoda-e
tehát, hogy a ki hazája érdekében küzd a kormány bűnei ellen,
egyszerre maga ellen fordulva látja a törvényt és hazát, s a mit
hűségből kezdett meg, árulással végzi be?</p>
<p>E sötét, de tapasztalatokon nyugvó világnézet a vidor kedélyű
Gyulait aggodalomba ejté. <span class="pagenum"><a name="Page_99"
id="Page_99">-99-</a></span></p>
<p>– Félek, hogy csúfosan le fognak tiportatni, s birtokaikkal
Kassai falvainak számát gyarapítani. Miért is vegyültem
közéjök?</p>
<p>A nagyreményű udvaroncz megdöbben a félreértésen.</p>
<p>Hátha Kassai a cselszövény részesének tekinti.</p>
<p>– Mindenkinek el fogom beszélni, hogy Pécsi évnapján történetből
vegyültem a társaságba, s távolról sem sejdítém az összejövetelt…
De vajon, folytatá keblében a harczot egy fenköltebb szellem, vajon
nem volna-e ez gyávaság? S mit féljek ott, hol György herczegfivel
találkoztam?… No! sugá ismét az óvakodás, a mi a trónutódoknak csak
pajzán ötlet és időtöltés, az nálunk kicsinyeknél bűn és bukás
lehet… S mégis szégyen volna gyáván menteni magamat oly félreértés
ellen, mely meg sem született, s csak akkor lép világra, ha
létezését előre felteszem. Legfeljebb gyéríteni fogom
látogatásaimat Pécsinél. S ezzel nem tartozom-e Elemérnek, kit
Deborah – ha szavainak hihetek – még mindig szeretni látszik!</p>
<p>E végtére is inkább önző, mint nagylelkű eltökélést Szeredivel
találkozása még inkább megszilárdítá.</p>
<p>A fejedelemné rokona félig tréfásan kérdé tőle: – Nem
hallottad-e öcsém, hogy mikor fogja a vizes lepedőt Kassai uram
alól Pécsi ő kegyelme kivonni? Szeretnék e kisérlet alatt jelen
lenni.</p>
<p>– Nagyságod szavainak ködén az én lelki szemeim áthatni nem
birnak.</p>
<p>– Csak tudni akartam, sokat tánczoltál-e a minap Pécsinél?
<span class="pagenum"><a name="Page_100" id=
"Page_100">-100-</a></span></p>
<p>– Nem annyit, hogy korom és tánczszenvedélyem mellett elégnek
mondhatnám.</p>
<p>– Hallom, mindnyájatokat megbabonázott Deborah. Ősz fürteimre!
csak azért szeretnék ismét fiatal lenni, hogy legyen legalább egy,
kit e varázslónő el nem bódíthat. Egyébiránt most az egyszer
szerencsédre szolgál öcsém, ha mindig csak Deboráhra néztél, s ha
minden szavad csak neki esküdött hűséget. Külünben még azt
mondanák, hogy Pécsivel esküdtél össze, mint azok, kiknek maradt
idejök a tánczolásnál egyébre, és nyelvöket másra használták, mint
szerelmi bókokra.</p>
<p>– Így magamat sem hihetem a gyanu fölött állónak; mert sokat
társalogtam Pécsivel s keveset leányával.</p>
<p>– Tehát neked szintén jelszavad a «szűcs» s nem az
«erszénykötő?»</p>
<p>– Alig hiszem, hogy a fejedelem nagyobbik fia és több
országtanácsos jelenlétében a zene, táncz és vigalom közt ily
komoly ügyek hozattak volna vita alá.</p>
<p>– De az ármányos Kassai mégis ezt szeretné a világgal
elhitetni.</p>
<p>– Tehát Pécsit azért vétette jó előre kémekkel körül?</p>
<p>– Micsoda kémekre czélzasz? – kérdé Szeredi megütközéssel.</p>
<p>– A többek közt arra, kit nagyságod leálczázott.</p>
<p>– Ki? én? ugyan öcsém, mi jut eszedbe? válaszolja Szeredi
hüledezve. – Talán el is beszélted rokonaidnak, ismerőseidnek, az
egész világnak, hogy <span class="pagenum"><a name="Page_101" id=
"Page_101">-101-</a></span> a vén Szeredi vak volt és egy
becsületes hazafit bizonyos semmiházi léhűtővel tévesztett
össze?</p>
<p>– Tehát tévedésből történt minden?</p>
<p>– Szánandó félreértésből, öcsém. De csakugyan nem szóltál
senkivel a reám nézve kellemetlen esetről?</p>
<p>– Csak annyit mondtam Pécsinek, hogy óvakodjék bizonyos
egyéniségtől.</p>
<p>– És sejdítette-e, kire czélzasz?</p>
<p>– Rögtön észrevevé.</p>
<p>– S mit válaszolt?</p>
<p>– Neheztelt rám.</p>
<p>– Valódi bölcs! valódi nemes szív… Ne is említsük többé e
kellemetlen ügyet. Te fiatal vagy, de tudsz hallgatni. Rokonom, a
fejedelemné, jellemednek épen ezen oldalát méltányolja leginkább. A
minap is dicsért s képzelheted, hogy én sem maradtam hátra a szép
szavak megválogatásában. Barátom! a tapasztalt és koros férfiak jó
véleménye az a létra, melyen az ifju tehetségek lépcsőnként
magasabbra emelkednek. Különben fölötte nehéz és kétes a siker.</p>
<p>Gyulai szépen megköszöné Szeredi figyelmeztetését, s azon
tanulság mellé, melyet Pécsire nézve vont, még azt is csatolá, hogy
a megtámadott szombatos pap történetéről mélyen hallgatni kell.</p>
<h3>X.</h3>
<p>Kassai István, a szemfüles államférfiú, hamar fölfedezte a
titkos államrúgókat, melyek Pécsit rögtön felszinre emelték.
<span class="pagenum"><a name="Page_102" id=
"Page_102">-102-</a></span></p>
<p>Szeredi egyik régi barátja tudniillik, ki a török hódoltsághoz
tartozó magyar részek szomszédságában lakott, barátságos viszonyban
állott a temesvári basával. De e barátság még sem akadályozá, hogy
pogány martalóczok ne hajtsák el gulyáját.</p>
<p>Erélyes és vakmerő férfiú levén, a rablás hirére minden menevéd
nélkül a basánál termett.</p>
<p>Nem tudjuk, mind visszakapta-e lábasmarháit, vagy pedig
kénytelen volt a prédálók megfenyítését is kárpótlásba számítani;
de annyi bizonyos, hogy a basa nagy tisztességgel fogadta és török
őrizet mellett kisértette Erdély határáig.</p>
<p>Kassai, kinek Temesvárott biztos kémjei voltak, arról értesült,
hogy a magyar úr és a török kormányzó közt nemcsak az elhajtott
gulya, hanem még fontosabb tárgyakról is folytak beszélgetések.
Különösen a basa figyelmezteté barátját a fényes kapu hangulatára,
mely Rákóczi iránt engedékenyebbé, a magyar király ellenében pedig
neheztelővé, majdnem ingerültté kezd válni. A budai basa nem veszi
többé szigorúan az alattvalói által rögtönzött portyázókat a Duna
felső vidékein, s esetek fordulnak elő, midőn a várőrökön kívül még
hitterjesztő szerzetesek is a martalóczok kezére kerülnek. Most van
tehát ideje a vasat verni, ha a fejedelem ő nagysága az
evangelikusokért saját szakállára, saját felőssége mellett háborút
akar a magyar királylyal kezdeni. A basa nem áll jót arról, hogy ő
nagysága megveretése esetében nem vonatik a hatalmas császár által
a béke zavarásáért kérdőre; de a siker könnyen feledtetné a
jogtalanságot, s a ki nyerni <span class="pagenum"><a name=
"Page_103" id="Page_103">-103-</a></span> akar, tartsa magát készen
a bánatpénz megfizetésére is. A háború eseteiben mindig bűnös, a ki
szerencsétlen. A győztes kardmarkolatját drágakövekkel rakják ki
Stambulban, de ketté törik azt, mely kudarczot vall, ha szinte
damaskusi aczélból készült is, és lapján a Korán legszentebb
verseit hordozza. Mindig ez vala a fényes kapu nézete.</p>
<p>Kassai értesülvén a temesvári basa beszédéről, nem kételkedett,
hogy a hazatért rokon azt okvetetlenül közlé Szeredivel.</p>
<p>Hogyan is hallgathatta volna el a fontos hírt, mely a hadpárt
óhajtásaira kilátást nyitott és Szeredi cselszövényeire alkalmul
szolgálhat?</p>
<p>– Bizonyosan, gondolá Kassai, a Temesvárról fuvó szél üdítette
föl az elégületlen főurak fonnyadt reményeit.</p>
<p>Ezért kezdenek mozgani, s minden békétlenben czimborát keresni.
Pécsi előttök nemcsak befolyásáért, de gyűlöleteért is
jelentőséggel bir.</p>
<p>Miután a korlátnok éles elméje eddig hatolt, gyanakvó természete
a többit kitalála.</p>
<p>– Engem akarnak láb alól eltenni, s Pécsit, mert halálos
ellenségem, a porból fölkapják, hogy kezökben legyen egy dorong,
melylyel míg más fegyverök nincs, agyba-főbe üthessenek. Találjanak
csak utóbb bármi silány fringiát vagy buzogányt, a dorongot ismét
oda dobják, a hol eddig feküdt. Hm! de mit várjam be ezt?… kiütöm a
markukból, mielőtt rám emelhetnék! Úgy segéljen, ki fogom ütni!</p>
<p>Kassai első gondjai közé tartozott azt kutatni, <span class=
"pagenum"><a name="Page_104" id="Page_104">-104-</a></span> vajon a
fejedelmi palotában tudják-e a temesvári basa nógatásait?</p>
<p>Semmi nyomra nem akad; de arról hamar értesült, hogy egy
renegátnak, ki a csauszok közt nevezetes szerepet játszik, Rákóczi
drága prémes ruhákat és pénzt küldött.</p>
<p>– Ez a fejedelemné műve! – sóhajtá Kassai. – Nagyasszonyunk
vallásos rajongásból elősegíti semmirekellő rokona ármányait. Hogy
Szeredi vegyíti a kártyát, csak onnan is bizonyos, mert Pécsihez
nem ment, csufolódik azokkal, kik jelen voltak, s haragomról
beszél, melyről semmi adatja sincs… he! Báthori Boldizsár magának
Zsigmond fejedelemnek volt nagybátyja és mégis halállal lakolt. Mi
haszna! kezem még addig sem ér föl, hogy a távoli rokonság
emelvényén álló Szeredi álarczát letéphessem. De szükségtelen is.
Sok rosszat tudott megkezdeni, semmit végrehajtani. Félénk a
koczkáztatatásra, s vereségein sem aggódik, ha epéjét barátaira és
ellenségeire kiönthette. Mi közöm vele? Előttem Pécsi áll, a vén
bolond, a vén bűnös; e fölfuvalkodott gőgös, ki leányát örömestebb
tenné egy király kéjhölgyévé, mint egy mágnás hitvesévé, s inkább
beleegyeznék abba, hogy a mágnás elcsábítsa, mintsem a rangtalan
ifju az elvett becsületet kezével visszaszerezze… e pazar, e pénzt
nyelő gődény, ki naponként száz becsületes ember munkájának sikerét
emészti meg, és legszerencsétlenebb akkor volna, ha olcsó, de
egészséges eledelekkel kellene élni, úgy, a mint én szoktam… ez az
eszelős csillagjós és babonás bolond, ki az állatkör <span class=
"pagenum"><a name="Page_105" id="Page_105">-105-</a></span>
engedelme nélkül meg sem mer mozdulni, s bujdosó égi testektől
várja azt a belátást, a mely agyvelejében még nincs meg… he, he,
he! ez a szónokló, versgyártó és az egyiptomi mumiák közt barangolt
Pécsi ismét magára merné vállalni az ország ügyeinek vezetését!
Hallatlan szemtelenség!… Nem kellett Deboráhnak az egyszerü
öltözetű Elemér, nem kellett az öreg Kassai olcsó butorzatú háza.
Elszennyezhetné bársony- és selyemruháját az én szerény fedelem
alatt. Jól van; helyeslem e tisztaságot; de hát azután miért akarja
most Deborah atyja megragadni a kormány gyeplőjét? Nem tartotta-e e
gyeplőt hosszas ideig kezében a ronda Kassai? he! he! nincsen-e
azon az ő mosdatlan ujjainak mocska? miért szeretné finom kezét e
gyeplő érintésével bepiszkolni Pécsi? Ej, ej! mily következetlenek
az emberek!</p>
<p>Kassai elmélkedéseit a titkár megérkezése szakítá félbe.</p>
<p>– Talán jól izlett kendnek a rápolti kenyér és pecsenye, he!
hogy oly későn tért meg? – szólt a korlátnok mogorván.</p>
<p>– Tagadhatatlanul hosszasan mulattam Rápolton – mentegetődzék a
titkár – de méltóztassék nagyságod kegyesen tekintetbe venni, hogy
a compassuált egyén már az első állomáson meg kezdett bomlani, s
minden embertől, kivel találkozánk, tudakolá: vajjon római vagy
arab betűkkel van-e az ő arczára fölírva e szó: kém.</p>
<p>– Miért nem kötöztétek le a latrot?</p>
<p>– Szökni nem akart, nagyságos uram, sőt ha <span class=
"pagenum"><a name="Page_106" id="Page_106">-106-</a></span>
abrakoltatni megálltunk, erővel kellett a kocsiból levonni. A
száját betömni lehetetlen volt, mert az ember vasból látszik
alkotva, s karizmai a Demeterénél is vastagabbak. Kényszerülve
valánk tehát a vett útból folyvást kitérni, hogy mentől kevesebb
jövő-menővel találkozzunk. Ez sok idővesztésbe került. Midőn pedig
Rápoltra értünk, bűnösünk, vagy respective: patiensünk, magát
ördöngösnek állítá, s a falu népének hosszasan elbeszélé, mily
fenyegetésekkel csábította Belzebub, hogy belsőjében állandó
szállást adjon a gonosz szellemnek, mely a pokolból hozzá kivánt
költözni.</p>
<p>– S nem jut kendnek valami a fenyegetések közül eszébe?</p>
<p>– Azt mondá, hogy az ördögök fejedelme a lelkiismeretet, a
jóravaló hajlamot és az Istenbe vetett hitet akarta az ő nejéből és
két gyermekéből kiszívni, s miután testökben semmi sem maradt
volna, a mi által az állatoktól különböznének, belőlük rápolti
parasztokat szándékozott csinálni.</p>
<p>– Miért nem lőttétek agyon a kutyát?</p>
<p>– Nagyságod csak az elszökési kisérlet esetében tette
kötelességünkké e szigort. Azután a nép megbabonázottnak tartja, s
úgy kerüli, hogy a vén Marcsán kívül, kit többen láttak már a
kürtőn kirepülni, senki sem mer vele beszédbe elegyedni.</p>
<p>– S kend őt Marcsához szállásoltatá be?</p>
<p>– Nem, nagyságos uram.</p>
<p>– Megbocsáthatatlan mulasztás. Miért nem tartja résen az eszét,
he? Még ma intézkedjék az őrült átköltöztetéséről. S miről szólt
még az a hóbortos? <span class="pagenum"><a name="Page_107" id=
"Page_107">-107-</a></span> Talán Belzebubbal együtt engem is
említett? Hm! kitelik tőle!</p>
<p>A titkár elszörnyűködött arra a merész lehetőségre, hogy
nagylelkű főnökén ekkora injuriát követhessen el halandó lény;
annál inkább valami Pista nevű ember és kivált az ő füle
hallatára.</p>
<p>– Már hogy szívelhettem volna el ilyest, kegyelmes uram! Avagy
nem nagyságodnak köszönöm-e szép gyarapodásomat minden világi
javakban? Nem csaphatott volna-e el nagyságod a beigtatási
könyvtől, hogy helyemet érdemesebbnek adja? Nem vehette volna-e ki
hónom alól a philerát, hogy ezentúl Bőgőzi uram hordja az irodából
ide, vagy pedig Márton Gáspár, ki szintén becsületes, talpra esett
tisztviselő? S vajon e meleg ködmönt, melynek az úton annyi hasznát
vettem, harmadidén megvásárolhattam volna-e, ha nagyságod uri
asztalán nincs számomra tányér és asztalkendő, melyhez a számat
törülhessem? Ily emolumentumok mellett könnyű az embernek
gyarapodni, s bár szegény vagyok, és ha nagyságod kidobatna az
ajtón, nem tudnám, hová hajtsam le fejemet, mind a mellett
elüzetésemet magam indítványoznám, mihelyest nagyságod ily goromba
bántalmaztatását vakmerészkedtem volna csendesen tűrni.</p>
<p>– Jól van, jól; de azt talán mégis mondotta a hóbortos ember,
hogy Belzebubnak szürke és hosszúszálú szemölde, kopasz feje, lapos
ajka és széles álla van? hi, hi, hi!</p>
<p>A titkár iszonyú ijedtséggel tekintett Kassaira, mintha
csakugyan emlékeznék az ördögök fejedelmének arczleírásából e
jellemző vonásokra. <span class="pagenum"><a name="Page_108" id=
"Page_108">-108-</a></span></p>
<p>– Alkalmasint – gondolá magában – Demeter fecsegte ki. De hisz,
nem beszélt még vele ő nagysága! Csakugyan tömérdek esze van az én
kegyelmes uramnak! Mindent kitalál.</p>
<p>Kassai gúnynyal s mosolyogva nézett a hüledező hivatalnokra.</p>
<p>– Kend talán eddig észre sem vette – szólt kimondhatatlan
cyinismussal, – hogy én kopott, vedlett ember vagyok és elég
formátlan arra, hogy minden czudar ördögöt hozzám hasonlítónak
higyenek? No! az még nem volna baj. A külsőről csak a bolond
következtet belsőnkre. S mit mondott a rápolti új jobbágy a bűnről,
melylyel Belzebub kelepczébe ejté? Gyilkolásra, gyújtogatásra,
templomrablásra, no! vagy mire vette rá hát a sátán őt?</p>
<p>– Nehéz volna, kegyelmes uram, meghatározni. Zavart eszének
folyamában nem tudtam egyetlen értelmes dolgot kihalászni.
Mindenikünket faggatott, mondanók meg, hogy tulajdonkép melyik
felelős a beírt papirdarabért: a kéz vagy lélek? Mert ő csak a kéz,
s mégis őt bünteti az Isten a gonosz szellem helyett, mely a kezet
veszélyes betűk vetésére használta. Esküvék, hogy felét sem írta le
az ördög betűinek, s mégis egész kárhozatot kapott érte díjul.</p>
<p>Kassai köszvényes lábai ellenére is élénken emelkedett föl a
karszékről.</p>
<p>– Nem telik be hat hét, s kendből, érdemes barátom, levéltárnok
lesz. Embert csinálok belőled, fiam! valóságos urat, kit vénségedre
még talán a főispán is süvegelni fog. No! a pénzből, melyet útra
adtam, sok maradt-e meg? <span class="pagenum"><a name="Page_109"
id="Page_109">-109-</a></span></p>
<p>A titkár ámulása miatt el is feledte, hogy a kézbesített csekély
összeget túlhaladták kiadásai.</p>
<p>– Szépen maradt, nagyságos uram! a mint benyujtandó
számolatomból ki fog derülni.</p>
<p>Kassai belső szobájába vonult, s a titkár csakhamar erős
zárcsattanásokat hallott.</p>
<p>– Szegény principálisom azt a nehezen járó pénzládát nyitogatja!
Maga szokta fölemelni belőle a zacskókat, maga görnyedez, bár melle
el szokott szorulni. Szegény kegyelmes úr; és még az a penész is a
régi tallérokon mennyi ártalmat okoz neki! Azután bár legalább a
pénz olvasását bizná másra! Tiszta jó szívből segítenék; de nem
akarja. Csak mosná legalább meg a kezét, mikor a számlálást
elvégezi! De vajon micsoda költekezései lehetnek most?</p>
<p>Míg a titkár így okoskodott, Kassai különválasztott néhány
aranyat.</p>
<p>Letette az asztalra, rájok tekintett, s ujjai észrevétlenül
mozgásnak indultak.</p>
<p>– Áldozat nélkül semmi sem megy – mormogá, s pár aranynyal még
szaporította a csomót.</p>
<p>– Ni, ni! ez a Bocskai pénze s ritkaságánál fogva külön becscsel
is bir.</p>
<p>Elvette az aranyat.</p>
<p>– Hát ez az V-dik Károly-féle mit keres itt? Ágostán épen
fizetni valóm van és jól használhatom.</p>
<p>A rakásból megint elvont egy aranyat, hogy a zacskóba
rejtse.</p>
<p>– Áldozat nélkül semmi sem halad előre, s nekem most bőkezűnek
kell lennem! – sóhajtá Kassai, míg sovár szeme egy zechinán akadt
meg. <span class="pagenum"><a name="Page_110" id=
"Page_110">-110-</a></span></p>
<p>– Nagybányai aranynyal cserélem be, – gondolá, és kiválasztotta
a már megapadt csomagból a zechinát; de a nélkül, hogy más
pénzdarabbal helyettesítette volna.</p>
<p>– Apró pénzt is rakok melléjök. Áldozni kell! A vadnépek
legsilányabb bálványai is áldozatokat kivánnak. Pécsi már is sok
kincsembe került. Megfizeti kamatostul, a mit érette költöttem.
Nekik nem kell Elemér; sem az apának, sem a leánynak. Jól van; de
akkor ne várják tőlem, hogy behunyjam szemeimet, midőn kötelességem
nyitva tartani. Ők gyűlölik a Kassai nevet: jól van; de azután ne
sértsék meg a haza törvényeit.</p>
<p>Kassai az apró pénz közé most aranyakat csúsztatott be, gyorsan
és félrefordított szemekkel, mintha saját magától akarná titkolni e
rögtönzött bőkezűséget.</p>
<p>Ekkor megrázta a csengetyűt.</p>
<p>– Velem méltóztatik parancsolni? – kérdé a besiető titkár.</p>
<p>– Kend, mint már említém, rendelést tesz, hogy szökött
jobbágyunk a boszorkányságot üző Marcsához szállíttassék. Továbbá
kend gyöngélkedő egészsége miatt szabadságot kér tőlem négy hétre.
Helyét távolléte alatt Bőgőzi uram tölti be. Még ma írja meg a
folyamodványt.</p>
<p>– Oly egészséges vagyok, mint a makk, nagyságos uram! –
szabadkozék a meghökkent titkár.</p>
<p>– Tanácsolom is, hogy a betegségtől ótalmazza magát; mert
folyvást úton kell lennie. Birtokaimat szemügyre veszi; számoltatja
tiszteimet, tudósításokat <span class="pagenum"><a name="Page_111"
id="Page_111">-111-</a></span> közöl eljárásaikról. Van köztük
tolvaj, erdőpusztító, jobbágynyuzó, s vannak titkos szombatosok is.
Eláradott a bűn, főleg a szombatosság mételye veszélyesen terjed. S
mit akar kend tenni, no! mit akar, ha gazdatiszteim, cselédeim és
jobbágyaim közt titkos szombatosokra fog találni?</p>
<p>– A tekintetes megye kezeibe szolgáltatom őket, hogy
istentelenségökért méltó büntetésöket elvehessék.</p>
<p>– Kend a tehén szarva közt keresi a tőgyét. Ha én a vén Kassai
titkára lennék, mindenekelőtt gondolatait ellesni, s politikájának
mélységeibe hatni iparkodnám. No! mit mond erre domini frater!</p>
<p>– Kegyelmes úr! ha elmém akkora volna, mint buzgóságom, ritkán
vonnám magamra nagyságod méltó megrovásait. De az én alacsony
nézeteim, midőn nincs támaszuk, melyre csimpalykozzanak,
okvetetlenül a földön fognak kúszni. A mit elémbe szabnak, tudom
teljesíteni; azonban mihelyst saját eszem után járok, a világtalant
választottam kalauzul.</p>
<p>– Az nagy baj, barátom! Ha én Kassai István titkára volnék, –
szólt Kassai, – a titkos szombatosok szeretetét igyekezném
megnyerni. Kipuhatolnám bűneiket, de hallgatást igérnék és ha
bizodalmukat elsajátítottam, akkor könnyen kivehetném belőlük, kik
az új Jeruzsálem oszlopai, kikre hallgat a nép leginkább, s kitől
várja vallásának diadalát? He, he! jól fogtam-e föl a kend
kötelességét?</p>
<p>– Tökéletesen, nagyságos uram.</p>
<p>– Midőn pedig a főizgatók névlajstromát birnám, <span class=
"pagenum"><a name="Page_112" id="Page_112">-112-</a></span> –
folytatá Kassai, – kérdés: hogyan venném e nagy kincsnek hasznát?
No! feleljünk rá?</p>
<p>– Rögtön kézbesítem nagyságodnak a talált kincset.</p>
<p>– Kend megint nem találta a szeg fejét.</p>
<p>A szegény titkár homlokáról permetezett a veríték.</p>
<p>– Én, – folytatá oktató hangon Kassai, – ha az erdélyi korlátnok
titkára volnék, s ismerném a veszélyes időket, melyekben élünk,
igyekezném a csendháborító, a pártütésre hajlandó és a haza
törvényeit lábbal taposó szombatosok tekintélyesebb emberei közül a
gyönge jelleműeket, a nyomorral küzdőket, he! he! a
megvesztegethetőket szép szavakkal, igéretekkel behálózni, hogy
rejtett szándékaik nyomára juthassak. A rajongók között sok szájas
koldus van, ki az egyiptomi húsos fazakokért lemondana a Kanaán
távol fekvő vidékeire vándorlásról. Pénzt kell neki kölcsönözni
titkokért, ételt az eszmékért. Igazam van-e könyvvivő… akarám
mondani, levéltárnok? Kend az asztalon lát aranyt és kisebb
pénznemeket. Vegye magához. Kolozsvárott forduljon meg; mert ott a
mesterlegények közt vannak szombatosok. Mulasson Udvarhely-, Csik-
és Háromszéken; mert ott birtokaim közelében néhány részeges kántor
és koldus-énekeket szerző íródiák szokott a szombatosok
gyülekezetében predikácziókat tartani, szent verseket dudolni.
Főleg pedig egy fontos titkot kutasson ki, melynek létezését a
rápolti őrült szavaiból gyanítom.</p>
<p>A titkár megsemmisülve volt, hogy ő semmi ilyest nem sejtett,
sőt most sem tud képzelni. <span class="pagenum"><a name="Page_113"
id="Page_113">-113-</a></span></p>
<p>– Avagy rosszul emlékszem-e a kend értesítéseire? – tudakolá
Kassai.</p>
<p>– Hogyan, kegyelmes uram? – hebegé a titkár, dörzsölve kezeit. –
Mit mondhattam én a szombatosságra vonatkozót?… Oh! most jut
eszembe. De miként is tudtam oly buta lenni, hogy tüstént észre ne
vegyem? Hiszen világos! Elmebetegünket lélekvád gyötri. Valami
irományt emleget, melyért a felelősséget az emberi és isteni
törvényszék előtt szeretné magáról elhárítani, hogy hatalmasabb
ember vállára vethesse. S e főurat nevezi Belzebubnak.</p>
<p>Kassai, mint besötétült vonalaiból sejthető, most túlságosan
éleslátónak találta titkárát. – Megint sántít a kend észjárása, –
mondá, durva kitörésekkel feddve aggályát. – Hisz az elmebeteg
engem tart az ördögök fejedelmének, s kétségtelenül azért, mert meg
van győződve, hogy bizonyos lázító iratok nyomára akadtam, s hogy
sejtem, honnan fú a szél. Vagy Gálfi, az elégületlenekhez szító
gazdag szombatos, vagy talán épen maga Pécsi Simon használta föl a
szerencsétlen ficzkót egy körlevél fogalmazására, mely a
szombatosokat titkos gyülekezet tartására hívja össze. Kerítse meg
kend egyik példányát e honárulási okmánynak. Adjon érte pénzt,
tegyen igéreteket; de okvetetlenül megkerítse.</p>
<p>– Kergessen ki hivatalszobámból nagyságod, ha a hazaárulók, ha
az Istent szidalmazók és felségsértők kiáltványát meg nem szerzem.
Nem is kell rá sok költség. Az okos szó, a maga idejében használt
fenyegetés és a jól számított igéretek többet használnak, mint az
arany; ámbár a pénz rábeszélő <span class="pagenum"><a name=
"Page_114" id="Page_114">-114-</a></span> tehetségét sem kivánom
kétségbe hozni. Ha ő szent felsége is úgy akarja, hamar fognak
hurokra kerülni a szombatosok, s a törvény és vallás gúnyolása
méltó büntetését leli.</p>
<p>A titkár egészen kipirult lelkesedésében.</p>
<p>Ő e hitujítóknál veszélyesebb fajtájú embereket nem is
képzelt.</p>
<p>Hisz az igaz vallást akarják fölforgatni, és az ország
törvényétől tagadják meg a hódolatot!</p>
<p>Azután nem saját maga fogalmazta-e a nyilvános kihirdető által
Fehérvár piaczán felolvasott és a kulcsos városok kapuira szegzett
kiáltványt, mely a szombatosok és pártfogóik ellen
mennydörgött?</p>
<p>S mégis, az átkozott rajongók, úgy látszik, titkos gyűléseket
tartanak, és kijátszani merészlik a hatóságoknak, sőt Kassai uram ő
nagyságának is figyelmét!</p>
<p>Nem elég ok-e, hogy a titkár minden erélyét összeszedje a
veszélyes izgatók leleplezésére, s ha lehet, kiirtására?</p>
<p>A levéltárnoki állomás megnyerésének reménye sem volt kedélyére
hatás nélkül.</p>
<p>Mihelyest tehát Kassaitól távozhatott, fontos hivatására kezdett
előkészületeket tenni.</p>
<p>Sejté, hogy segélyül szolgálhat a Laczkó István történetével
megismerkedés.</p>
<p>Kassai eddig a szombatos nevét sem szoká előtte említeni, s ez
elég ok volt, hogy a különben szemfüles titkár, ha másért nem,
gyöngédségből is, legyőzze tudvágyát.</p>
<p>Fehérvárott tehát évek óta alig lakott egyén, <span class=
"pagenum"><a name="Page_115" id="Page_115">-115-</a></span> kiről
részletesebb adatokkal ne birna, mint épen Laczkóról.</p>
<p>De most kötelességének hivé a nyomozást.</p>
<p>Az útikészületektől meglopott időt mind erre fordítá, s még
alkonyat előtt Kassai szobájában és Laczkó Istvánra vonatkozó
adatokkal ellátva találjuk.</p>
<p>– Szeredi ő nagysága Laczkót gorombán támadta meg – szólt a
titkár.</p>
<p>– Az utczán? – kérdé Kassai.</p>
<p>– Pécsi kastélya előtt. Le akarta csatlósaival szuratni, s
kémnek nevezé.</p>
<p>– Az én kémemnek, úgy-e?</p>
<p>– Tisztátalan nyelvén ez a rágalom is megfordult.</p>
<p>– Tehát rágalomnak gondolja kend? – tudakolá Kassai, páratlan
cynismussal.</p>
<p>A titkár csodálkozón tekintett védnökére, s azután hivatalos
előterjesztéseit folytatá. – A szerencsétlen férfiú betegségére
nagy befolyással volt Szeredi uram vádja, talán azért, mert kellő
alappal nem birt.</p>
<p>– S csakugyan nem birt? – kérdé Kassai, gúnyos
arczkifejezéssel.</p>
<p>– Legalább több adat arra mutat. A csatlós, kitől a történetet
hallám, mondá, hogy Szeredi ő nagysága szigorúan megtilta minden
fecsegést, mely az esteli kalandra vonatkozik. Ez ösztönül szolgált
nekem további kutatásra, s betértem a pékhez, kinél elmebetegünk
tartózkodott. Soha rémültebb arczot nem láttam, mint az övé volt,
midőn Laczkó Istvánra vezettem a beszélgetést. Szegény jótehetetlen
ember! Szeredi uram kierőszakolta tőle, hogy Laczkót kémnek
állítsa, s azóta halálos félelemben él. Minden <span class=
"pagenum"><a name="Page_116" id="Page_116">-116-</a></span>
vendégére kajszán néz. Mindenkit boszúlónak vél, s főleg nagysád
haragjától retteg. Boldog Isten! hogy retteg!</p>
<p>Kassai uram arczán epésebb szín terült el. – Tehát Szeredi itt
is keveri a kártyát! Hm! túlbecsüli családi viszonyainak erejét!
Nem oly talisman az, mely őt minden nyavalyától megótalmazhassa.
Ám! bizakodjék csak! A ki utoljára nevet, az nevet igazán… S tehát
Szeredi ő nagysága, mint mondád, Pécsi Simonnal elhitette, hogy
kémet tartok a nyakán, még pedig egyet az ő vallásának angyali
közül, he, he! Szeredi óvakodóvá akarja a vén szombatost tenni. Ezt
állítja kend, úgy-e?</p>
<p>– Alázatosan esdeklem, nagyságos uram! de szerzett adatataimból
épen ellenkezőjét kellett volna állítanom. Pécsi uram
komornyikjától hallám, hogy Deborah kisasszony egy alkalomkor,
midőn a reggelinél atyja által szemrehányásokkal illetteték,
könnyezve mondá: – Adná az ég, hogy az emberekbe vetett túlságos
bizodalmad ne végződjék embergyűlöletben. Miért lenne valaki csak
azért, mert szombatos és pap, minden gyanún fölül! Én, de ne
haragudjál érette, titkos látogatásaira borzadás nélkül nem
gondolhatok. Ki kezeskedik, hogy nem él ellenségeink zsoldjából, s
nincs arra megbizva, hogy színlett kegyeskedésével szívedhez közel
férve, a védelmetlen perczben tőrével vagy árulásával átszúrja
azt?</p>
<p>– A kigyó! az eszes kigyó! – mormogá Kassai. – S mit válaszolt
Pécsi? – tudakolá, kiváncsian elényújtva fejét. <span class=
"pagenum"><a name="Page_117" id="Page_117">-117-</a></span></p>
<p>– Prédikátori hangon mondá: – Deborah! te soha sem fogsz arra
méltó lenni, hogy e szent férfiúnak, ki az igazság tövises útján
zarándokol, leoldjad saruit, megmossad lábát és tisztes fürtjeire
illatos olajat önts.</p>
<p>– A buta nilusi barom! – mormogá ismét Kassai. – S nem
hallottál-e még más hirt, mely Laczkóra vonatkoznék?</p>
<p>– A csatlós beszélt egy nőről, ki ájultan rogyott a földre,
midőn a kémnek nevezett szombatos pap Szeredire rohant.</p>
<p>– Rohant? s dühhel? – kiáltá Kassai. – Czímeres nemessé teszem,
ha arczul csapta.</p>
<p>– Haragját és léptét a nő ájulása föltartóztatá. Úgy látszik,
hogy e találkozás oly asszonynyal, kinek jelenlétére nem gondolt, s
oly perczben, midőn meggyalázottnak hivé magát, főokul szolgált
háborodására.</p>
<p>– Felesége, kétségtelenül felesége! – mondá Kassai. –
Megtaláltad-e lakását? Tüstént le kell tartóztatni e nőt! Nemes
születésű… hm! De köteles vagyok-e tudni? Mutassa ki előbb
nemességét; majd akkor hátrálok jogommal. Csendesen, zaj nélkül
kell elfogni. Ne távozzál addig. Be kell csukni!</p>
<p>– Lehetetlen, nagyságos uram!</p>
<p>– Miért, he? Talán Szeredi ide is bemártotta ujját?</p>
<p>– Nem; de az asszony…</p>
<p>– Veszélyesen beteg? – szólt közbe Kassai. – Ne vedd számba.
Hadd nyavalyogjon Rápolton. Ott <span class="pagenum"><a name=
"Page_118" id="Page_118">-118-</a></span> is van szalmazsup!…
Beteg!… Miért oly érzékeny? Parasztnak nem kell érzékenynek lenni.
A paraszt asszony ne ájuldozzék, ha férjét gazembernek mondják… Mi
joggal fekszik le ő, mint a kényeztetett úrnő?</p>
<p>– Nem az a baj, nagyságos uram! hogy beteg, de eltünt, s nem
lehet nyomába akadni.</p>
<p>– Útba fog igazítani a pék, hol férje szállva volt.</p>
<p>– Fájdalom, nem látogatta meg férjét.</p>
<p>– A szívtelen, a szeretet nélküli való, az érzéketlen nő! –
korholá Kassai a kezéből kiszaladt martalékot. – Indulj, kedves
fiam! – szólt a titkárnak – indulj mielőbb, mert foglalatosságod
szaporodott. Vitesd ez asszonyt szilaskeresztúri birtokomba. Onnan
majd tovább szállítjuk. Tudod-e, hol volt Laczkó szombatos
angyal?</p>
<p>– Szégyennel vallom meg, hogy még nem nyomozhatám ki.</p>
<p>– Szárdis városában.</p>
<p>A titkár bámulva tekintett főnökére.</p>
<p>– A judeismus hóbortosai Kézdivásárhelyt hívják Szárdisnak.</p>
<p>– Törjék ki a nyakok vakmerő névrontásokért! – sóhajtá a
titkár.</p>
<p>– Amen, fiam! – szólt kenetes hangon Kassai.</p>
<p class="center">*</p>
<p>Midőn szombatos-üldöző titkárunk a szobából kiment, bizonyos
nyugtalanságot érzett keblében.</p>
<p>Igen hasonlított ez a hűtlen eljárásból támadó lélekvádhoz, azon
hangulathoz, midőn a subalternus <span class="pagenum"><a name=
"Page_119" id="Page_119">-119-</a></span> érzi, hogy főnöke méltán
elcsaphatná, s hogy ha még továbbra is ennek eszi kenyerét, ennek
iszsza borát, és ennek kegyelméből emelkedik a hivatallépcsőn
fölebb, akkor az isteni gondviselés több pártolásában részesül,
mint voltaképen kellene.</p>
<p>Úgy van, titkárunk békétlenkedett saját magára.</p>
<p>Szeretett volna jobb és bal képére, őszintelen eljárásáért,
egy-egy erélyes arczcsapást mérni; de érzé, hogy viszont kétannyi
nyaklevest érdemelne, ha eljárásában egészen őszinte lett
volna.</p>
<p>Szóval, kötelességei összeütköztek.</p>
<p>S nem lehetett egyrészről tartozásának úgy tenni eleget, hogy
másrészről ne sértse meg kötelességeit.</p>
<p>Ő tudniillik a csatlósoktól hallá, hogy Elemér vezette el a
szerencsétlenség színhelyéről a szombatosnőt; szintén hallá a
péktől, bár igen általános kifejezésekkel, Elemér tudakolásait a
szombatos kémsége felől.</p>
<p>Ebből bölcsen következteté, hogy a fiatal Kassai is érdekkel
viseltetik a Laczkó-család sorsa iránt; de éles elméjénél fogva
könnyű volt sejtenie, hogy az ifjú úr részvéte más természetű
lehet, mint az öreg úré. Megtetszhetett a vitéz kapitánynak a szép
nő, s talán ínye ellen volna, ha a komor nagybátyja hirtelen
pórruhába öltözteti, hasonlóan a többi jobbágynőkhez.</p>
<p>Mi szükség tehát értesíteni Kassai Istvánt, hogy Kassai
Elemértől járjon utána a szombatos nő tartózkodása helyének? Mi
szükség a nagybátyja és unokaöcscse közé a viszály konkolyát
hinteni? Nem kegyes pártfogója-e neki mind a kettő, s ha az
<span class="pagenum"><a name="Page_120" id=
"Page_120">-120-</a></span> öregtől sokat vár a jelenben, a
jövendőhez, a bekövetkezendő évekhez szóló reménye nincs-e Kassai
Elemér jó indulatjához, mint erős horgonyhoz, csatolva?</p>
<p>Ilyen tekintetek birták a titkárt óvakodásra.</p>
<p>Nem említett nyomozataiból semmi oly körülményt, mely Elemérnek
alkalmatlanságot okozhatna.</p>
<p>De miután öreg pártfogóját most először csalta meg
elhallgatással, megfogható volt, ha nemcsak az útrakészülődés
perczeit nyugtalanság közt tölté, de még az éjjel egy részét is
álmatlanul.</p>
<p>Titkárunk a maga nemében igen érzékeny lelkiismerettel birt,
habár a lelkiismeret e neme inkább volt szolgának, mint embernek
való.</p>
<h3>XI.</h3>
<p>Klára szorgalmával és ügyességével a fejedelemné várakozását
messze túlhaladta. Nem volt női munka, melyhez ne értett volna, s
mely az ő keze közül kikerülve, sajátságos csínt és kellemet ne
öltene magára. Ízléssel és költészettel birt, s a közönséges is
nyert azzal, ha ujjai érinték, ha szelleme rája sugárzott.</p>
<p>Csakhamar határozott felsőséget gyakorolt a többi kisasszonyok
fölött, s a «fehérnépek» termének vezetőjévé lett. Mindenki tőle
kért utasítást, midőn foglalkozásában megakadt. A gyakorlottaknak
segített, a gyöngéket oktatá, és szívességeit annyi gyermekes
örömmel, annyi pazar gondatlansággal osztá, hogy senkit meg nem
szégyeníthetett azon előzékenységgel, <span class=
"pagenum"><a name="Page_121" id="Page_121">-121-</a></span> mely
oly önként jött, hogy minden áldozat eszméjét kizárni látszik, s
azon szeretettel, mely az önzéstől és hiúságtól ment lévén, mintegy
föloldozta az elfogadót még a köszönet, még az elismerés sokak
előtt alkalmatlan igénye alól is.</p>
<p>Petneháziné, a külsőségekre oly sokat tartó udvarmesternő, ki
Klára fölvétetésének sajátságos módja miatt jogait és tekintélyét
vélte megsértettnek, néhány napi hideg, kimért s csaknem üldözésre
hajló magaviselet után szelidebb bánásra kezdett hajlani, s végtére
Klára léleknemessége s megnyerő modora egészen meghódítá és bevallá
a fejedelemnőnek, hogy fölügyelete alatt nincs senki, kivel annyira
elégült volna, mint az idegen leánynyal, ki jó példával jár a
többiek előtt, s mindeniket emeli azáltal, hogy jellemének folyvást
szebb-szebb oldalait tünteti föl, és nemes versenyre buzdítja az
önérzőbbeket…</p>
<p class="center">*</p>
<p>Klára kedélye visszavonultságért epedt, helyzete a szembe nem
tűnést, a szerény feledtetést javasolta; de szelidsége, nyájassága
és rendkívüli ügyessége mindig föltünőbbé tevék őt, pedig ennek
alkalmatlanságai, sőt veszélyei is lehettek.</p>
<p>«A fejedelemnő titka» – mert így hívják pajzán barátnői – nem
élhetett soká úgy eldugva, hogy szépségének híre a leányok szobája
falain túl ne szárnyaljon.</p>
<p>Az udvari személyzet ujságvágya, melyet Klára rejtélyes
megjelenése már az első perczben izgalomba <span class=
"pagenum"><a name="Page_122" id="Page_122">-122-</a></span> hozott,
naponként növekedett épen azért, mert semmi leleplezéssel nem nyert
táplálékot.</p>
<p>A kik Dajka általi bevezettetéséről hallottak valamit, az öreg
püspök unokahugának vélték őt; de a főpap rokonságával ismeretesek
nem tudták megfogni, miként nyilhatott e ritka szépségű virág oly
kertben, melyet senki sem dicsért azon oldaláról, hogy a szemet
gyönyörködtetné s hogy varázst gyakorolna bűbájával a mellette
elhaladókra.</p>
<p>És ha csakugyan a püspök családjához tartoznék Klára, mi oka
volna a fejedelemnének ezt eltitkolni? nem számíttatik-e ily magas
hivatásnak élő férfiú rokonsága azok közé, kik a szegényebb sorsú
nemes kisasszonyok sorában mindig helyet foglalhatnak? s aztán a
fejedelemné különös részvéte és meglepő gyöngédsége Klára iránt,
nem látszik-e inkább azt gyaníttatni, hogy rangja oly kitünő, mint
külseje? s miért említi az udvarmesternő csak a legbiztosabb
körökben és ott is suttogó hangon, a megfoghatatlan rejtélyt, mely
e titokszerű lényt mint sűrű köd veszi körül, hogy a világ elől
elleplezze? Mintha bizony a közönségest szokás volna duggatni! A
kavics az országúton hever szétszórva, de a drágakő számára
hozzáférhetetlen szekrényeket gondolt ki a leleményes ész.</p>
<p>Klára nem gyanítá, hogy ismeretlen neve több részvétet
gerjesztett, mint a mennyit szerencsétlenségének ismerése tudott
volna. Társai közt egyedül, mély fájdalommal keblében, egyedül
terhelve életgondokkal, egyedül üldözve a félelem rémalakjaitól:
mégis ő volt az egyetlen, kit irigylésre méltónak hittek.
<span class="pagenum"><a name="Page_123" id=
"Page_123">-123-</a></span></p>
<p>Gyöngéd, ideges alakja, s minden benyomásokat élesen kifejező
tekintete az akarat erejének majdnem egészen alávetette magát.</p>
<p>Szorongó szívvel tudott nyugodt lenni.</p>
<p>Barátnői sokkal fiatalabbak voltak években és tapasztalásban,
hogysem gyaníthatták volna, mennyi küzdésbe került egyetlen
mosolya, s a csendes és hallgatag vonalak mennyi sötét bánatot
lepleznek be egészen, vagy szelidítenek félhomályos és tüneményes
merengéssé.</p>
<p>Magát a fejedelemnét meglepte Klára magatartása, s figyelő
természetének egész erejét kellett összpontosítania, hogy a
szombatosnő multjának ismerete mellett se tévedjen, elégültet
képzelvén a panasz nélkül szenvedőben, szerencsést az
elhagyottban.</p>
<p>Csak ha az éjjel beszélhetne az álmatlan virrasztásokról és a
nyugtalan álmokról; csak ha az égbolton ragyogó csillagok tudnának
tanúskodni, hogy hányszor vonult Klára nyoszolyájához a
kétségbeesés árnya, s a hit angyalának hányszor kellett e sötét
szellem legyőzésére jönni? csak ha a szegény szombatosnő magányban
töltött óráit valamely körülmény nyilvánosságra hozta volna, hogy
midőn a részvétnek átadja, szentségétől megfoszsza: oh! csak ekkor
lehetne a sivár erélyt egész nagyságában fölfognunk, mely képessé
tevé e gyöngéd és oly törékeny alkatúnak látszó nőt reggeltől késő
estig színlelni elégültséget, nyugalmat és mosolygó ajkakkal
vegyülni a vigadók közé, mintha a boldogságra választottak egyike
volna. <span class="pagenum"><a name="Page_124" id=
"Page_124">-124-</a></span></p>
<p>Klára a töviskoronát, melyet a szenvedés tett homlokára, oly
szépen tudta repkényágakkal és rózsalevelekkel befödni, hogy az
örömtől ajándékul hozott koszorúnak látszott.</p>
<p class="center">*</p>
<p>Zsófia herczegkisasszony szeszélyes vágyai, s a menyegzőre
történt folytonos előkészületek adtak a fejedelemné udvarában
összegyűjtött leányoknak legtöbb foglalatosságot.</p>
<p>Klárának kellett a nagy ügyességet és műízlést igénylő munkákat
elkészíteni vagy vezetni.</p>
<p>Zsófia nem birt ugyan sem elég kitartással, sem elég
gyakorlottsággal, hogy leendő napája számára egy kötött
selyemerszénynél vagy leendő férje névnapjára egy himzett
vadásztáskánál nehezebb műre vállalkozhassék; de a szép iránt
eléggé élénk érzékkel volt megáldva, az elkövetett hibákat könnyen
tudta észrevenni és a művészi tökélyt mindenütt fölismerni.</p>
<p>Hamar észrevette a különbséget az előbbeni és a mostani finomabb
készítmények közt.</p>
<p>Phantastikusabb eszméi is, melyek ellen Petneháziné, mint
kivihetetlen, vagy a szemet és szokásokat sértő ötletek ellen
tiltakozott, most már, ha a herczegkisasszony nem akart
makacsságáról letenni, a létesítésnél nem szenvedtek hajótörést,
mint eddig, s annyi kellemmel és czélszerűséggel voltak előállítva,
hogy még az öreg udvarmesternőt is szelidebb véleményre
csábították.</p>
<p>– Meg kell vallani, a fejedelemné kegyencze <span class=
"pagenum"><a name="Page_125" id="Page_125">-125-</a></span>
megérdemli a kenyeret, – szólt egy alkalomkor Annánál, a
herczegkisasszony volt szárazdajkájánál és nevelőjénél.</p>
<p>– Az idegen leányt érti-e, nagysád? s csakugyan pártfogása alatt
áll ő fenségének, a mi legkegyelmesebb asszonyunknak?</p>
<p>– A legnagyobb mértékben, kedves barátnőm! Uram bocsásd meg! de
néha még azon badar gondolatra is vetemedem, hogy talán távoli
rokonságban is lehet vele. Tudja, lelkem! a nagyasszony Istenben
boldogult anyja, Zeleméri Borbála, díszes úri családból származott,
de fájdalom! Izrael tizenkét nemzetségével volt osztályos pere. A
számos atyafiság közt mindig akad, kinek se vagyona, se rangja nem
hozzánk való. Az ilyen helyzetből származott leányzókat pedig nem
lehet palotahölgyekké kinevezni a közfigyelem fölébresztése nélkül.
Ellenben, ki keresné őket a leányszobákban, és az alsóbb nemesség
árvái számára kijelölt helyeken? Aztán fölvett nevet is adhatunk
nekik. A szolgabiró, a bortized-bérlő és uradalmi igazgató, vagy a
kurta várnagy, kinek kastélyán egy fapetárdával is rést lehetne
nyitni, ha e leányzók közül valamelyikbe talál szeretni, nem sokat
kérdezi nevét, hanem, mihelyt istenes szándéka van, nyomban megkéri
feleségül, jól tudván, hogy a fejedelmi udvarból történő
kiházasítás, ha csekély hozománynyal is jár, nagy kamatot hajt.
Könnyű annak üdvözülni, drága hugomasszony, a kinek Krisztus a
barátja: ezt tarja egy régi példabeszéd. Klára, kedvesem! a mi
nagyasszonyunk beczéje. De mi tagadás, meg is érdemli. <span class=
"pagenum"><a name="Page_126" id="Page_126">-126-</a></span></p>
<p>– Mégis előttem megfoghatatlan, hogy Klára, mint hallom, oly
véletlenül jelent meg az udvarban, mintha az égből cseppent volna
le. Senki sem tudja, honnan jött.</p>
<p>– A püspök hozta, kedves barátnőm.</p>
<p>– De mely vidékről?</p>
<p>– Az, asszonyom! a fejedelemné titka.</p>
<p>– Talán okkal-móddal lehetne a kárpitok közé tekinteni. Hisz a
fejedelmi udvarokban van elég kiváncsi szem és figyelő fül.</p>
<p>– Kétségtelenül, drága hugom! de a mi kegyelmes asszonyunk
szolgálatjában huszonnégy óráig sem maradna az, kinek szeméről és
füléről ily tulajdonokat fedeznének föl…</p>
<p>A Petneházinéval folytatott beszéd a fecsegő Anna néninek
anyagot adott Zsófi herczegnő mulattatására.</p>
<p>Növendéke egy óra mulva már szépen kiékesítve hallott tőle
mindent.</p>
<p>A szeszélyes Zsófira ezentúl kettős érdekkel hatott Klára: mint
művésznő és mint rejtélyes lény, kit titok vesz körül s takar be
tündérfátyolával.</p>
<p>– Hidd el, Anna! ő valódi szépség. Szavamra állíthatom, hogy
Klára gyönyörű leány; – erősítette Zsófia egészen rábeszélő
tekintettel.</p>
<p>– De, hogyan mondhatod ezt, kisasszonykám! holott soha sem
láttad.</p>
<p>– Nagy hiba volt, Anna! meg nem ismerkednem Klárával… valódi bűn
volt. Csak Petneháziné ne volna közel hozzá! Hej! soha se lesz
Klára oly rút, mint Petneháziné, s olyan vén se, ha mindjárt száz
évig is élne. Meglásd, Anna! nem lesz. <span class=
"pagenum"><a name="Page_127" id="Page_127">-127-</a></span></p>
<p>– De hátha még most sem szép, kedves herczegnőm.</p>
<p>– Fogadjunk hát, hogy ragyogó szépség?… Úgy-e, én sem vagyok
csúf? Úgy-e, György nem mondhatja, hogy könnyen kaphatott volna
szebb arczú arát, mint én? Vagy talán szebb nálamnál a svékus
királynak, a brandenburgi marchiónak vagy a lengyel respublika
uralkodójának leánya?… Te hallgatsz, Anna! Miért titkolódzol? Talán
félsz kellemetlent mondani?</p>
<p>Ezzel Zsófi a tükör elébe állott. Gazdag fekete fürteit simítá
homlokán, s mint látszék, gyermekies elégültséggel vizsgálta saját
alakját. – Rút vagyok-e, Anna?</p>
<p>– Bűbájosabb vagy, herczegnőm, az álomképnél, melyet akkor
látunk, midőn az ég megnyilik szemünk előtt, s a másvilágból
rózsaszin fellegeken himbál felénk a tündérek raja.</p>
<p>– Fogadjunk, Anna! hogy Klára nálamnál is szebb.</p>
<p>– Herczegnőm! miért kivánod mindig a lehetetlent?</p>
<p>– Csak azért is kivánom, hogy ő szebb legyen, mint én! S miért
ne lehetne?… Ah! – tevé hozzá lágy sóhajjal, – mégis óhajtanám,
Anna! hogy a mi Kláránk szőke legyen. Tudod, én barna vagyok.
Fürteim ében-sötétek, de az övéi világosak. Bizom Istenben, hogy
világosak. Jer Anna, nézzük meg.</p>
<p>E makacs teremtés szeszélyének nem lehetett ellentállani.</p>
<p>Csakhamar a terrászon haladtak a fejedelemné laka felé.
<span class="pagenum"><a name="Page_128" id=
"Page_128">-128-</a></span></p>
<h3>XII.</h3>
<p>A «fehérnépek» termében minden a legélénkebb foglalkozásban
volt.</p>
<p>Szabtak, kötöttek, varrtak, hímeztek, selyem közé ezüst és
aranyfonalat sodrottak, gyöngyöt fűztek, boglárokat illesztettek
övre s bibor ruhadarabokra.</p>
<p>Kéz és szem úgy volt igénybe véve, hogy a herczegkisasszony
belépése kikerűlte a figyelmet.</p>
<p>Klára épen egy kerek rövid vállpalástot tartott kezében, midőn e
halk szavakat hallá: – Nézd, Anna, nem szép-e? vagy talán azt
hiszed, hogy ez nem ő? A többieket ismerem; de ha senkit sem láttam
volna közülök, szintúgy tudnám, hogy ez ő.</p>
<p>Klára látta, hogy minden leány egyszerre fölemelkedik
ülőhelyéről.</p>
<p>Követé tehát példájokat; azonban félénkségből vagy az illem
iránt való finom érzékénél fogva, nem fordítá tekintetét azon
iranyba, honnan a lassú beszédet hallá.</p>
<p>– Csakugyan szőke, – folytatá az előbbi hang. – Anna! ah, mily
fenséges aranyhaja van. Nem jósoltam-e meg? Tarts számot rá, hogy
az előérzet soha sem csal. Nekem gazdag tapasztalásaim vannak e
részben. Többé ne mondd, hogy gyermek vagyok. Szólj, kinek volt
igaza?</p>
<p>Klára lesüté szemeit, mert érzé a beszélő közelgését hozzá.</p>
<p>– Anna, szólítsd meg! Te vén vagy, s kétségtelen mindig okosan
kezded meg a társalgást.</p>
<p>Klára félig fölemelte tekintetét. <span class="pagenum"><a name=
"Page_129" id="Page_129">-129-</a></span></p>
<p>– Anna! mily szép metszetü kék szemek! Megnyertem volna a
fogadást… Kedves Klárám! Anna csak azt akarja neked mondani, hogy
Báthori Zsófi rendkívül örvend minden apróságon, a mi a te kezedből
jön. Neki egyébiránt két palotahölgye van. Egyiknek kötelessége az
ő haját befonni, a másik a fölöltöztetés többi részét teljesíti.
Ezek a derék asszonyságok örömmel átadnák neked mára helyöket, s
Báthori Zsófia rendkívül szerencsés volna, ha te, ki oly szép
ruhadarabokkal ajándékoztad meg, saját izlésed szerint föl is
öltöztetnéd. Úgy-e, Anna! erre akarod kérni Klárát, természetesen
azon igéret mellett, hogy a szokott fölolvasás terhe alól egészen
föl lesz oldozva.</p>
<p>– Valóban, herczegnőm, e gondolat nem jutott eszembe, – szólt
Anna megütközéssel.</p>
<p>– Kölcsönözd el hát tőlem a derék ötletet. Vagy talán még jobb
lesz, ha egyúttal magam lépek elő, hogy a te nevedben a szép Klára
szolgálatát igénybe vegyem.</p>
<p>Ekkor megfogta az elpirult szombatosnő kezét.</p>
<p>– Jer, Klára, jelentsük az udvarmesternőnek távozásodat.</p>
<p>Karonfogva vezeté a legnagyobb zavarban levő Klárát a
mellékszobába, hol Petneháziné az udvari szertartások ekkora
fölforgatásáról nem is álmodozva, csendes lelkiismerettel készült a
fejedelemnéhez menni, hogy értesítse a nagyasszonyt mindazon szép
és jó dolgokról, melyek a felügyelete alatt álló osztályban reggel
óta történtek.</p>
<p>Alig képzelhető a szerencsétlen udvarmesternő <span class=
"pagenum"><a name="Page_130" id="Page_130">-130-</a></span>
hüledezése, midőn a herczegkisasszony kivánatát meghallá.</p>
<p>– Lehetetlen! lehetetlen! – rebegték vékony és szintelen
ajkai.</p>
<p>– Már mi volna abban lehetetlen, Petneházi néni? – tudakolá
Zsófi negédesen. – Talán nem teszi föl Kláráról, hogy ne tudna
engem fölöltöztetni?</p>
<p>– Én mindent fölteszek e leányzóról, a mi helyes; csakhogy a
herczegnő öltöztetése bizonyos személyeknek van kötelességül
téve.</p>
<p>– De tartozom-e én fölöltöztetni, ha öltözetlen akarok
maradni?</p>
<p>– Reménylem, azt nagyságod nem fogja megtenni.</p>
<p>– Kétségtelenül nem, ha Klára öltöztet föl.</p>
<p>– A két palotahölgy fog tizenegy órakor a herczegkisasszonyhoz
menni.</p>
<p>– Bizton jöhet a végett, hogy föl ne öltöztessen.</p>
<p>– Szörnyűség! Talán nagyságod elfeledte, hogy még délelőtt
György úrfi ő magassága látogatást szándékozik nagyságodnál
tenni?</p>
<p>– Jól emlékszem rá. De reggeli pongyolában fogadom. Miért ne?
Rákóczi néni maga mondta, hogy az embert nem öltözéke teszi. Aztán,
Anna! hányszor erősítetted esküvel, hogy pongyolában még szebben
nézek ki? S nem kötelességünk-e, Petneházi néni, leendő férjünknek
tetszeni? Meg vagyok győződve, hogy György elégült lesz
kinézésemmel. Ő nem az ékköves pártát szereti homlokomon, nem a
virágot fürteim közt, nem a gyöngyöt nyakamon, nem <span class=
"pagenum"><a name="Page_131" id="Page_131">-131-</a></span> a
csipkét mellemen. Jó leszek neki így is, a mint most vagyok. Aztán
nyájasságommal pótolom a kendőzés hiányait. Elbeszélem, hogy
nevessünk rajta, Petneházi néni töprenkedéseit. S úgy hiszem, van
is jogom Györgytől szivességet kérni? A múlt őszszel azt kivántam:
szerezzen nekem fekete gyémántot, a milyen a mesékben fordul elő.
Ki hitte volna, hogy teljesítheti? de megtörtént. Most követelni
fogom, hogy a régiek helyett keressen számomra két koromsötét
palotahölgyet, a milyenek a mesékben szolgálják a
herczegkisasszonyokat. Ki hinné, hogy kérésemet betölthetné? S
mégis meg fog történni.</p>
<p>– Boldog Isten! miket nem érünk még meg! Vigye a kisasszony
Klárát magával. De csak mára engedem át.</p>
<p>– Ki gondolna a holnapra, kivált midőn még fiatal! Úgy-e, Anna?…
Jer Klára, menjünk. De most ne haragudjék rám, Petneházi néni!</p>
<p>Ezzel nyakába borult a vén asszonynak s homlokát megcsókolá.</p>
<p class="center">*</p>
<p>Klára, ki a fejedelemné termeiben mindent inkább tiszteletre
méltónak, mint szemkápráztatónak, inkább fénytelen kényelemre, mint
meglepő hatásra számítottnak talált, most, midőn a
herczegkisasszony lakosztályába lépett, alig tudá csodálatát
visszatartóztatni.</p>
<p>A perzsaszőnyegek lába alatt, a nagy történeti, allegoriai és
hitregei festmények a falakon, a bársony vagy mélykék atlasz
boritékú és ezüst vagy arany himzésekkel, virágokkal ékesített
butorok körűle, <span class="pagenum"><a name="Page_132" id=
"Page_132">-132-</a></span> oly gyönyörűek, oly leigéző hatásúak
voltak, hogy csakugyan a tündérvilágban képzelte volna magát, ha
titkolt bánata, melynek sajgását a meglepetések közt is folyvást
érezé, nem figyelmeztette volna, hogy a regék vidám országa helyett
végre is a siralom völgyébe érkezett el, egy csábító szépségű
ponthoz, melyen örömmel legel a szem, de a lélek nem frisül meg
általa, s nem feledi azt, a mi nyomja, a mi csüggeszti, a mi
zsibbadásban tartja.</p>
<p>Zsófia, a cselédek nagy bámulatára, kézen fogva vitte Klárát a
laksoron tovább.</p>
<p>– Anna! – szólt, az őt követő asszonyság felé fordulva, – téged
most elbocsátlak. Miért untatnánk bohó fecsegéseinkkel? Majd
visszavezetem e leányt, a honnan elragadtam. Bízd csak rám!</p>
<p>– Isten őrizzen, herczegnőm! azért engem itélnének meg és
méltán.</p>
<p>Zsófia kedvetlenül bigyeszté ajkait. – Jól van! jőjj hát utána,
midőn délre harangoznak.</p>
<p>– De herczegnőm, ha nálad találná Klárát György úrfi ő
nagysága?</p>
<p>– Bemutatnám őt neki. Hisz mikor volt György ellensége a csinos
alakú nőknek?</p>
<p>– De az illem!</p>
<p>– Bizd Petneházinéra e kérdés miatt az aggodalmat.</p>
<p>Anna kénytelen volt engedni.</p>
<p>Mihelyest magokra maradtak, szólt a herczegnő:</p>
<p>– Válaszszuk ki, Klárám, a legtetszőbb öltözetet. Györgynek
helyes ízlése van. Oh! ő Rákóczi bácsinál sokkal kellemesebb férj
lesz. Deli és megnyerő <span class="pagenum"><a name="Page_133" id=
"Page_133">-133-</a></span> külsejű ifju. Szeretném, ha
véleményedet hallanám felőle. Születésed és multad ismeretlen
előttem Klára! az a fejedelemné titka s nem is akarom tudni; de
ízlésed magas származású. Ha te Györgyöt nekem megdicséred, még
inkább fogok azon magasztalásoknak hinni, melyeket róla szivem
beszél.</p>
<p>Klára lesüté szemeit és arczát pir borítá.</p>
<p>Most még inkább érzé, hogy a herczegleány phantastikus
magaviseletére bizonyos elővélemények is hatottak, melyek
vonatkozással lehetnek az ő születésére s polgári helyzetére. Soha
inkább nem átallá, mint épen most, a hallgatást, melyre a
fejedelemné parancsa és a viszonyok kötelezték.</p>
<p>– Ha te, ki többet láttál a világból, mint én, – folytatá Zsófia
– Györgyöt tökéletes leventének fogod találni, akkor rögtön
elhiszem, hogy őt nem szerelmem festi csak oly ragyogó színekkel.
Mert tudd meg Klára: én halálosan szerelmes vagyok Györgybe. Ezt
nemcsak Rákóczi néni, de maga Rákóczi bácsi is legalább százszor
mondotta már.</p>
<p>– Adja az ég, hogy nagyságodat úgy boldogítsa szerelme, mint a
milyennek én óhajtom; – rebegé Klára kikerülőn.</p>
<p>– Boldog! – sóhajtá Zsófia, szép homlokát redőkbe vonva. –
Éleseszű vagy Klára! kitaláltad, mi hiányzik nálam… Pompásak úgy-e
termeim?… de én mégis a szegény Báthori Zsófia vagyok. Elvették
Istenemet; arany bálványt adtak helyette… úgy-e hallottad, hogy
áttértem? Ne szóljunk erről többet. Válaszd ki öltözetemet. Te
szegénynek születtél; én szegénynyé lettem. <span class=
"pagenum"><a name="Page_134" id="Page_134">-134-</a></span></p>
<p>Klára egy könnyet látott a herczegleány szemében, s ez
megszünteté a végtelen közt, mely a két némbert a társadalmi téren
különválasztá.</p>
<p>A szombatosnő közel érzé magát a herczegkisasszonyhoz s nem volt
többé zavarban, midőn a csodálatosan szeszélyes és bizodalmas
szavakat ennek ajkairól hallá.</p>
<h3>XIII.</h3>
<p>Zsófia, mihelyest a ruhatárban szemlét tartának, leült és a
szombatosnő rendező keze alá bocsátá fejét, s bár máskor nyugtalan
magaviseletével legtöbb bajt épen az öltözködéskor okozott, most
oly bárányszelid, oly vidám és mosolygó volt, mintha minden percz
új meg új élvezettel lepné meg.</p>
<p>– Ah! neked Klára majdnem oly keskeny kezed van, mint nekem, –
szólt a herczegleány, vékony, átlátszó ujjait elébe tartva, – lábad
pedig, – folytatá fecsegését, – kicsinységben még fölülhaladja az
enyémet is. Hirtelen meg sem tudnám mondani, hogy úrfiaink közt
melyik érdemelne férjed lenni. Majd körülnézünk, Klára. Gyulai
pártfogásom alatt áll, s természetes, hogy hibái iránt elnézéssel
vagyok, jó tulajdonait pedig élesebb világításban látom. Különben
vannak mások is, kik vele versenyezni fognak kezedért. Mert tudd
meg Klára, hogy én téged férjhez adlak; neked velem egy napon kell
menyegződet tartani.</p>
<p>Klára kénytelen volt szomorúsága mellett is mosolygani a
herczegleány gyermeteg ötletén.</p>
<p>– Vajon külsőnkért szoktak minket inkább szeretni <span class=
"pagenum"><a name="Page_135" id="Page_135">-135-</a></span> a
férfiak, vagy pedig belsőnkért? – kérdé Zsófia, szabaddá lett
karjaira tekintve. – Rákóczi néni csak a belsőnkért tart férjeink
szerelmére érdemeseknek. Ez nagy megrövidítésem volna, Klára! mert
még mamámtól is többször hallám, hogy igazi ördög vagyok s nehéz
föladat belőlem valami helyest faragni. Túlzás biz’ ez a rólam
elterjedt rossz hír; de annyit önként megvallok, hogy a szépségnek
is segítségemre kellene jönni, hogy György mindig hibátlannak
találja magamviseletét. S te, Klára, egészen jó természetű
vagy-e?</p>
<p>– Az emberek elnézésére folyvást nagy szükségem volt,
herczegnőm!</p>
<p>– Épen ezért kell alázatosoknak lennünk, mint mondja Csulai
uram, ki szivében alkalmasint kevélyebb Sámuel főpapnál, pedig
szüntelen hajlong, és hányszor nem láttam már a feje lágyát, noha
sokkal magasabb nálamnál. Igazat szólva, valódi alázatosoknak én a
mezitlábos barátokat tartom; de ezekről itt nem szabad beszélni. Te
se említsd őket Klára, mert az udvari szokás nem engedi, hogy
őszintén elmondjuk nézeteinket. Aztán egyéb baj is van e kérdésre
nézve… De remek kezed van, Klára, befontad hajamat, a nélkül, hogy
éreztem volna! Mennyit tanulhatnának tőled palotahölgyeim! Mindig
tépnek. Soha sem volt fejem ily kecsesen fodrozva… Már most ereszsz
föl a székről… Ülj le a helyemre… Ne vonakodjál, kérlek!…
Okvetlenül akarom, hogy leülj… Így ni!… Tudod-e, mi a szándékom?…
Hát csak az, hogy most én fodrozom föl fürteidet; még pedig saját
izlésem szerint. <span class="pagenum"><a name="Page_136" id=
"Page_136">-136-</a></span></p>
<p>Klára a sápadásig megijedt e szertelen leereszkedésen, s eleget
is tiltakozott, de hasztalanúl.</p>
<p>A szeszélyes herczegkisasszonyt föltett szándékától le nem
lehetett beszélni.</p>
<p>Alsószoknyában, szabad karokkal, s fésűvel kezében hozzáfogott a
szombatosnő feje rendezéséhez.</p>
<p>Kibontá ennek aranysárga haját és sűrű palástként hagyá a földig
hullámzani.</p>
<p>Azután szépségén és csillámán bámult.</p>
<p>– Tudd meg, Klára, hogy ha e hajzattal nem birnád örökre lekötni
leendő férjed szerelmét, akkor nincs varázs az egész világon, s
igaza van Rákóczi néninek, midőn a talizmánról sem tart semmit.
Képzeld csak, ő még a talizmánban sem hiszen! Ez a mi udvarunk,
Klára, igen kétkedő. Ha egy hétig nem látná az égen a napot, azt
állítaná, hogy bizonytalan, vajon ott van-e még? Sokat tudnék én
neked erről beszélni; de tanácsosabb a hallgatás… Oh! minő szép
hajad van, Klára!… dicséretet érdemel az enyém is; de mi tagadás,
szeretnék veled cserélni, ámbár, miért ne vallanám be? karjaimat és
vállamat talán nem adnám a tiedért. Egészen másként áll gyönyörű
szemedre nézve a kérdés… Most már befonom hajadat, s ha tépni
találnálak, kérlek, légy engedékeny tapasztalatlanságom iránt.</p>
<p>Épen hevében volt a munkának Zsófi, midőn a semmiről nem
értesűlt két palotahölgy belépett.</p>
<p>Nincs toll, mely leírhassa e tisztelt úrhölgyek
fölindulását.</p>
<p>Egyik nyitva feledé száját; másik kiejtette kezéből a könyvet,
melyből olvasni akart. <span class="pagenum"><a name="Page_137" id=
"Page_137">-137-</a></span></p>
<p>– Talán nem vagytok megelégedve az alakkal, melyet a kisasszony
hajzatának adtam? Igaz, én gyakorlatlan vagyok még; de szerencsémre
itt teljesül a közmondás, hogy a szépen minden szépen áll.</p>
<p>Ezzel tovább folytatá a piruló Klárán müvészetét.</p>
<p>– Mit fog mondani ő fensége, a fejedelemné!</p>
<p>– Istenem! egy herczegkisasszonyt ily foglalatosság közt
találni! – sopánkodtak a palotahölgyek.</p>
<p>Aztán, midőn el kellett távozniok, összedugták fejöket,
találgatásba merültek az idegen leány ki- és miléte felől, közlék
nézeteiket ismerőseikkel, azok a magokéival, a nők a férfiakhoz
vitték a talányt, a férfiak a nőkhöz hozták vissza, s pár óra alatt
a fejedelmi udvar egész személyzete azon nagy kérdésen törte fejét,
vajon kinek kedvéért lett fodrászleánynyá Zsófia herczegnő? Micsoda
lény az a «fejedelemné titka»? Hol van családja, hazája? Ki akarja
nőül venni? Kinek volna helyén áhítozni az udvar e kegyeltje után?
Ki rendezhetné vagyonát a magas pártfogás alatt álló személy
hozományával? Ki tehetne tönkre magát e fényüző s elkényeztetett
teremtés pazarlása miatt?</p>
<p>Ah! mennyi suttogás, mennyi sürgés támadt!</p>
<p>S minderről épen semmit sem gyanítva, végezték be az öltözködést
Zsófi és Klára.</p>
<p>A herczegleány, miután ékszerei közül egyet sem erőltethetett új
barátnőjére, egy ibolyabokrétát tűzött ennek keblére, a közelgő
kikelet ajándékát, a szerénység jelvényét.</p>
<p>– Ah! – sóhajtá most Zsófia, az órára tekintve – <span class=
"pagenum"><a name="Page_138" id="Page_138">-138-</a></span>
Györgynek már itt kellene lenni. Eddig soha sem késett. S hol van
Anna? Miért nincs György nálam? Te talán nem is tudod, Klára! hogy
minden percz, melylyel jegyesünk a határozott időn túl érkezik meg,
vádlónak tekinthető. Györgynek már tizenkét vádlója van. Nem elég-e
a kihallgatás nélküli elitéltetésre is?… S Anna miért feledte el
kötelességét? Jer! siessünk az elfogadó terembe. Ha Anna kimarad,
te lészsz udvarmesternőm, a meddig a fiatal herczeg nálam mulat. Oh
Istenem! hisz csak nem lehetek magamra.</p>
<p>Klára tűhegyen állott a zavar és átallás miatt.</p>
<p>Zsófi a díszterembe voná őt, fejedelmi méltósággal ült a
kerevetre, s tanítgatá Klárát a szertartásos arczra és állásra.</p>
<p>– Most jól van. Neked komolynak kell lenni, mintha Anna volnál.
Az udvarmesternő az ily elfogadásokkor kettős kötelességgel bir: az
illedelemnek furcsa, de talán hasznos törvényeire ügyel; értesíti a
fejedelemnét, ha valami szokatlan történik: szóval, félig nagynéne,
félig kém. Vedd ezt szivedre, Klára. Saját érdekemben szeretném, ha
arczod vén és redős volna; de a te érdekedben meg vagyok elégedve,
hogy sem éltes, sem fonnyadt. Pótold, kérlek, komoly tekintettel az
évek hiányát.</p>
<p>– Talán azt adja az Isten, – rebegé Klára, – hogy Anna ő
nagysága megérkezik.</p>
<p>– Ne bizzál a véletlenben, gyermekem! légy oly komoly, mint a
deczember hónapot festenék le a naptárban, ha nőnek hinnék.</p>
<p>Ekkor a kamarás, Gyulai Ferencz lépett be. <span class=
"pagenum"><a name="Page_139" id="Page_139">-139-</a></span></p>
<p>– Kassai itélőmester és országtanácsos akarja alázatos
udvarlását tenni.</p>
<p>– Nem fogadhatom el, – szólt durczásan a herczegleány. – Épen
most várom György herczeget.</p>
<p>– Kassai István itélőmester és országtanácsos, ő fensége a
herczeg megbizásából remélt magasságodtól kegyes elfogadtatást, –
szólt Gyulai.</p>
<p>Zsófia herczegnő tekintete kedvetlen benyomásokat árult el.</p>
<p>Küzdeni látszott szeszélyével, de talán kiváncsisága vagy
aggodalma legyőzte azt.</p>
<p>– Helyettes udvarmesternőm itt van; tehát elfogadhatom a
tanácsos urat, – szólt ünnepélyesen.</p>
<p>A helyettes udvarmesternő ott volt ugyan; de arcza márványfehér
lett s lábai alig birták tartani.</p>
<p>Gyulai pedig e fehér szoborra csudálkozó tekintetet vetett,
mintha találgatni akarta volna, melyik görög istenség kifosztott
templomából hozatott e műremek a fejedelmi palotába!</p>
<p>– Gyűlölöm Kassait, – sóhajtá Klára halkan, öntudatlanul.</p>
<p>– Gyűlölöm Kassait, hallá a kerevetről visszhangzani lassan,
álomszerűen.</p>
<p>Az udvarmesternő a herczegnőre, ő rá veté szemét: mindketten
megütődvén önkénytelenül föltárt eszméik rejtélyes
összetalálkozásán.</p>
<p>Alig egy percz mulva az eltávozott Gyulai után Kassai lépett be.
<span class="pagenum"><a name="Page_140" id=
"Page_140">-140-</a></span></p>
<h3>XIV.</h3>
<p>A vén ember szokott cynismusával vegyült szertartásos
tisztelgések közt közelített a herczegleányhoz, ki az érett kor
komolyságát utánzó magatartással ült kerevetén, s a fejedelmi nőket
megillető méltóságból mentől többet igyekszik arczkifejezéseire
ruházni.</p>
<p>De ezen ünnepélyesség nem gátolja Kassait abban, hogy Klárához
érve, szürke, bozontos szemöldei közül kutató tekintetet ne vessen
rá, mi a szombatosnő szivét még összébb szorítá, s az
udvarmesternői szerep eljátszására is igen zavarólag hatott…</p>
<p>– Herczegnőm! – szólt Kassai kedélyes udvariassággal, – ő
magasságához, a fejedelemhez voltam parancsolva, midőn az ifju
herczeg, kinek résztvevő és könyörülő szivét minden
szerencsétlenség mélyen meghatja, a palota előcsarnokában
találkozott velem. Épen fönséges atyja belső szobáiból jött ki, s
rendeletet adott, hogy rögtön nyergeljenek s hogy személyzete is
üljön lóra, kísérje őt az áradat színhelyére. Nem vagyok bizonyos,
szólt ekkor hozzám fordulva, visszajöhetek-e azon órára, melyben
Zsófia herczegnőnél akartam tiszteletemet tenni? s valóban igen
lekötelezne kegyelmed, itélőmester uram, ha arról személyesen
nyugtatná meg a herczegnőt, hogy óvatos fogok lenni és másokon
segítve, éltemet botorul nem koczkáztatom.</p>
<p>– Nem koczkáztatja? – szólt ingerülten Zsófia. – Ő nem
koczkáztatja? S ezt akarja velem kegyelmed <span class=
"pagenum"><a name="Page_141" id="Page_141">-141-</a></span>
elhitetni? Mindenütt együtt lesz a veszélylyel! Fölkeresi, a hol
csak találhatja… Vagy nem ugratott-e kőfalakon keresztül,
mélységeken át, hogy szememet iszonynyal hunytam be? Nem hallok-e
naponként róla csodálatos híreket? Most lóháton megy föl a
lépcsőkön; majd meg a seb miatt felbőszült bölény elébe rohan. És
óvakodásáról mindig a legvakmerőbb vállalatok előtt biztosít. Nem
építek igéreteire semmit. Rákóczi néni is mondta, hogy szoktassam
el magamat a remegéstől; mert könnyebb nekem megtanulni, hogy ne
féltsem őt, mint neki, hogy ne adjon folyvást a féltésre okot.</p>
<p>– Ez egyszer semmi komoly ok nem forog fönn. A gyors olvadás a
Maroson megindította a jégtáblákat, s azok Portusnál összetorolva,
kiöntést okoztak. Hisz ezt méltóztatott nagyságod már hallani?</p>
<p>– Most hallom először.</p>
<p>– Inkább segélyezésre van szükség, mint életmentésre.</p>
<p>– Nekem fölösleges ékszereim vannak, – szólt Zsófia.</p>
<p>– Kenyér kell nekik, egy kevés ruha és ideiglenes lakás; mert
Portus és Váradja nagy részét vagy a Sebes vagy a Maros árja
borítja, bár mindenütt gázolhatón. No! legfölebb két házba tolult a
hab az ablakon, s azok is viskók voltak. Csak egy üres bölcsőt
láttak a Maroson úszni, s csak egy növendékgyermek hulláját
találták a Sebes fűzei közt. Más szerencsétlenségről nem vagyunk
értesítve.</p>
<p>– Szörnyű, szörnyű! Klára, gyűjtsd össze ruháimat, hogy oszszuk
ki a károsodtak közt… De hol <span class="pagenum"><a name=
"Page_142" id="Page_142">-142-</a></span> van Klára?…
Udvarmesternőm eltünt. Nem látta-e itélőmester uram, hogy merre
ment?</p>
<p>– Úgy gondolom, az öltözó-szoba felé, nagyságos kisasszony!
Egyébiránt reszketett, halálsápadt volt, s mint gyanítom,
aggodalmai nem voltak közönségesek.</p>
<p>– Mindig így szokta Kassai bácsi az embereket ijesztgetni! –
szólt Zsófia, egészen feledve méltóságát s az ünnepélyes fogadással
járó feszes modort. – Többeket tudok már, a kik félnek csak
rátekinteni is a bácsi arczára.</p>
<p>– A herczegnő ideiglenes udvarmesternője talán épen ezek közé
tartozik? – tudakolá mosolyogva Kassai.</p>
<p>– Majd megkérdem tőle.</p>
<p>– Ha jól emlékszem, már egyszer látott, s akkor szintén nagy
zavarba jött.</p>
<p>– S csak egyszer? Azt kell hinnem, hogy többször is.</p>
<p>– S miből gyanítja nagyságod?</p>
<p>– Engedjen arról hallgatnom.</p>
<p>– És szabad-e tudnom, miként jutott a tőlem félő hölgy azon
magas hivatalba, melyben most találni volt szerencsém?</p>
<p>– Kinevezés által.</p>
<p>– S ki nevezte ki?</p>
<p>– Magam, – szólt Zsófia méltósággal. – Igaz, csak egy órára; de
azzal bebizonyítám, hogy állandólag is lehetne azzá, a mivé
tettem.</p>
<p>– Kétségkívül magas születése vagy rendkívüli tulajdonai
jogosították e kitüntetésre? <span class="pagenum"><a name=
"Page_143" id="Page_143">-143-</a></span></p>
<p>– Hogy a magas születés nálunk az előmenetelre nem okvetlenül
szükséges, azt a tanácsos úr saját magáról tudhatja.</p>
<p>– Nagysád tökéletesen meggyőzött a rangra nézve, – szólt cynicus
vidorsággal Kassai. Csak még azt nem tudom, hogy a félénk hölgy,
oly fiatal korában, s oly gyermekes modor mellett nagy
képességeinek minő jeleit adhatta?</p>
<p>– Ez, itélőmester úr, az én titkom.</p>
<p>– De legalább neve nem?</p>
<p>– Az, itélőmester úr, a fejedelemné titka.</p>
<p>– S honnan jött ide?</p>
<p>– De nem tudná-e Kassai bácsi megmondani, hogy hová ment
innen?</p>
<p>– Véghetetlenül sajnálom, hogy azzal a herczegnőnek nem
szolgálhatok.</p>
<p>– Fájdalom! hasonló helyzetben vagyok én is kegyelmed azon
kérdésére nézve, hogy honnan jött?</p>
<p>– Miután tehát szerencsém volt egy az udvari szertartás szerint
fontos ügy felől nagyságodtól megnyugtató fölvilágosítást nyerni,
kegyes engedelemért folyamodom más tárgyra nézve a herczegnő
figyelmét igénybe vehetni.</p>
<p>– Udvarmesternőm eltávozott s kegyelmed, ki az udvari
szertartásokra hivatkozott, bizonyosan nem feledte el, hogy az
elfogadásoknál az udvarmesternő jelenléte szükséges.</p>
<p>– Valóban nagy hiba volt Komjáthi Anna ő kegyelmének, a
herczegkisasszony udvarmesternőjének kimaradása, azonban miután az
ügy, melyről szólani akarok, György ő fenségére vonatkozik, azért
is el <span class="pagenum"><a name="Page_144" id=
"Page_144">-144-</a></span> kell hallgatnom Anna asszony
mulasztását, mert ez kellemes alkalmat nyújt nekem, régi óhajtásom
teljesítésére. Igen herczegnőm, négyszem közt vágytam nagyságoddal
beszélni, s midőn most erre alkalom nyílt, háládatlan volnék, ha
észrevétetném másokkal azon hanyagságot, mely ily váratlan
szerencsében részeltet.</p>
<p>– Tehát az itélőmester úr elnézést igér nekem elnézésért. De
feledi, hogy György miatt aggodalomban vagyok? Hogy a
szerencsétlenség martalékai segélyemet várják? Hogy Klára, kinek a
könyörület teljesítésében oldalom mellett kellene lenni,
csodálatosan eltünt? Hogy általában tűhegyen ülök itt? S hogy nem
szeretek semmi kellemetlen érzést? Szóval, most Annára van
szükségem,… ha tudniillik Kassai bácsi nem akar udvarmesternőm
lenni.</p>
<p>– Valóban, nem tudom, birok-e elég képességgel e fontos
hivatásra. S mit kellene tennem, hogy legalább mint udvarmesternő
elmondhassam azt, a mi szívemen fekszik?</p>
<p>– Bejön a ruhatárba s velem együtt kiválasztja a használható
darabokat.</p>
<p>– Esdeklem alázatosan, a károsultak oly sorsú egyének, kiken
nagyságod legdurvább vászna, legviseltebb ruhakelméje is valódi
gúny volna előbbi állapotjok ellen.</p>
<p>– De aranylánczaimat és karpereczeimet eladhatják.</p>
<p>– Nem értik becsét e drágaságoknak, potom áron adnának túl
azokon; nem is említve, hogy a szolgabiró tolvajságért, csupa
tévedésből, befogathatná őket. <span class="pagenum"><a name=
"Page_145" id="Page_145">-145-</a></span></p>
<p>– Reménylem, kegyelmed ért a drágaságokhoz?</p>
<p>– Valamennyire értek, herczegnőm.</p>
<p>– Tehát én most az udvarmesternőt elküldeném, hogy adja el az
ötvösöknek csekélyebb ékszereimet. S ha kegyelmed udvarmesternőm
lett, kiválasztjuk a szükségeseket, s rögtön elviszi az ötvösökhez.
A válogatás alatt megengedem, hogy beszélgessen arról, mit szivén
hord, noha bevallom, inkább szeretném, ha ez időközben Klára
beszélne velem.</p>
<p>– Csodálatos lény lehet az a Klára! S kell-e még egyebet is
tennem, herczegnőm?</p>
<p>– Természetesen. Midőn a pénzt beszerezte, hintómba ül, elmegy a
helyszinére, segít a szűkölködőkön, kiosztja adományaimat, s
gyorsan visszatérve, pontos előterjesztést nyujt be hozzám a
történtekről.</p>
<p>– A hintón kívűl, herczegnőm, a többi feltételeket elfogadom.
Már hiába, inkább bizom saját lovaimban.</p>
<p>– Menjünk tehát a ruhatárba.</p>
<p>A gondviselés úgy akarta, hogy e válságos perczben lépjen be
Anna.</p>
<p>Az elkésett udvarmesternő kipirult, midőn Kassait megláttá.</p>
<p>– Épen a tanácsos uram ő kegyelme igérkezett kötelességeid
betöltésére, Anna! s úgy hiszem, e megszégyenítés eléggé
megbüntet.</p>
<p>Anna inkább a rettegett Kassai, mint a herczegnő előtt mentve
magát, fölhozá, hogy saját szemeivel látta György urfi
kilovaglását, s ebből a mai elfogadás <span class=
"pagenum"><a name="Page_146" id="Page_146">-146-</a></span> más
napra áttételét következtetvén, szabadságot vett néhány perczig
haza távozni.</p>
<p>– Most már a tanácsos úrra egész figyelemmel hallgathatok! –
szólt Zsófia mosolyogva Kassainak, ki négyszem közt szeretett volna
vele beszélni, kellemetlen helyzetén.</p>
<p>– Talán az árvíz miatt károsultak ügyétől vonnám el drága
idejét.</p>
<p>– Sietni fogunk majd Annával a szükségesek kiválasztásában. Csak
szóljon kegyelmed haladéktalanúl, mert már kiváncsivá tett, s a
nők, mint Anna mondani szokta, inkább uralkodhatnak még
gyűlöletükön is, mint ujságvágyokon.</p>
<p>Anna megütközött ugyan a neki tulajdonított észrevételen, de
kötelessége szerint hallgatott és szertartásos szigorral tartá
magát a néma tanúk szerepéhez.</p>
<p>Kassai a szerencsés alkalom elszalasztását eléggé fájlalá, de
sokkal több tapintattal bírt akár arra, hogy egészen hallgasson,
akár hogy mindent elmondjon. Szerette volna György urfit, ki Pécsi
Simonhoz és Szeredihez közeledik, dícséretes ürügy alatt
Fehérvárról eltávolítani, de Annában kétes jellemű segédnél többre
alig számíthatott. Ez alkalommal tehát csak általánosságban, csak
előkészítésként kellett működnie, különben koczkáztathatá a
sikert.</p>
<p>– György herczeg, – szólt tehát, mintha egy épen most
félbeszakított tárgyat folytatna, – György herczeg a Maros kiöntése
miatt veszélyben forgók jó nemtője lesz. Életét nem koczkáztatva,
megmentheti másokét, s a nép hálakönyeit szép tetténnek
<span class="pagenum"><a name="Page_147" id=
"Page_147">-147-</a></span> adójául elfogadhatja, oly föláldozások
nélkül, melyek a herczegnő és a haza aggodalmait igénybe vehetnék.
Ezt nevezem én helyes gazdálkodásnak az erénynyel. De vajon mindig
számító gazda-e az ifjú herczeg? A mult őszszel a meggyúlt pajtába
rohant, mikor már a boronák töredezni kezdettek s a láng az
ablakokon kitört. És miért koczkáztatá az életét? Hm! hogy
megmentse egy parasztnőnek fejős tehenét. Hát nem lett volna-e
helyesebb, ha már a károsultat szánta, más tehenet ajándékozni
neki? A farsang végén Bánffy Gergely lakodalmán, melyre nyolcz
vezetéken hozott paripával jelent meg, egyszerre bezáratta az
udvarkaput.</p>
<p>– Hallottam, – szólt közbe Zsófi – részletesen hallottam a
történteket. Sorba állította a vendégek kocsiait, úgy, hogy az
egész tért betöltötték. Ekkor a magával hozott rókát szabadon
bocsátá. Lóháton, ostorral kezében és a szekerek közt nyaktörő
ugratásokkal üldözte, csapkodá a szegény állatot, egyik menedékből
a másikba szorítva. Hat lova fáradt ki, míg a veszélyes játéknak
vége lőn. Egyébiránt a nász el volt ragadtatva György ügyességétől,
s mindenki tudja, hogy Erdély ifjai közül senki sem győzheti le őt
a lovaglásban.</p>
<p>– De mit mondott volna e nász, ha egy hitvány róka az országot
leendő fejedelmétől, s a herczegnőt leendő férjétől fosztotta volna
meg? Pedig ez könnyen történheték.</p>
<p>– Igaz, György vakmerőségének rossz vége lehet. Azonban
rábeszélhetjük-e őt, hogy nővé legyen, vagy otthon ülő
törvénytudóssá? <span class="pagenum"><a name="Page_148" id=
"Page_148">-148-</a></span></p>
<p>– Nem, herczegnőm! De tevékenységének méltó tárgyat lehetne
adni, s bátorságát magas czélok által összhangzásba hozni a
megfontolással, a számítással és a valódi nagyságra szükséges többi
kellékekkel.</p>
<p>– Kénytelen vagyok elismerni, hogy az itélőmester úrnak igaza
van.</p>
<p>– A nagyravágyást kell az ifjú herczeg keblébe vetni, hogy
lángoljon föl és hevítse hasznos erélyre, eredménydús
hatékonyságra. Hm! de ki tehetné ezt inkább, mint herczegnő?</p>
<p>– Mert nő vagyok, úgy-e? S tiszteletes Csulai uram többször
mondá nekem, hogy a kevély nők szokták kedveseiket, férjeiket a
nagyravágyás bűnébe sodorni. Például hozta föl Tulliát, a büszke
Tarquin feleségét.</p>
<p>– Csulai uram más nagyravágyást értett, nem az igazit, nem a
nemest. A herczegnő buzdításai az ifjú herczeget a történetkönyvben
halhatatlan nevűvé tehetnék. Benne megvan az anyag, a fogékonyság…
csak irányra van szüksége.</p>
<p>– Megvallom, nekem hajlamam van ilyen buzdításokra, s volnának
is gondolataim. Már rég veszem észre, hogy ez a mi udvarunk
kicsiny, minden czímével, fényével, szertartásaival együtt.</p>
<p>– No! herczegnőm! nem nagyon kicsiny biz’ a, csak az emberek
legyenek benne nagyok.</p>
<p>– Higye meg, kicsiny, – szólt Zsófia fontoskodó arczczal. – Az
ország is szűk.</p>
<p>– Megférünk benne, herczegnőm.</p>
<p>– A Rákóczi-család is még nem a legjavából való.</p>
<p>– Nem mindenik lehet spanyol király, herczegnőm! <span class=
"pagenum"><a name="Page_149" id="Page_149">-149-</a></span> Elég
szép vagyont, tekintélyt és hatalmat adott az Úristen ő
magasságának, a fejedelemnek.</p>
<p>– Kezdetnek megjárja, itélőmester úr! De már csak az
tagadhatatlan, hogy az én őseim közül egyik lengyel király volt;
miért ne lehetne György szintén azzá? Ez elég helyes tárgya a
nagyravágyásnak, úgy-e, Anna? Te tégy mellettem tanubizonyságot.
Vagy ha nem tetszik Györgynek Krakkóban lakni, fogadja el a magyar
király czímét, mint Bocskai. Reménylem, előbbvaló a korona, mint a
süveg! Szólj, Anna, igazam van-e? Vagy legjobb volna, hogy űzze ki
a törököt Constantin várából, s aztán neveztesse ki magát a pápa
által a keresztyénség kardjává. Mindezekre, úgy hiszem,
nagyravágyás kell.</p>
<p>– S kigondolásokra a herczegnő igéző kedélye s fiatal kora, –
szólt mosolyogva Kassai.</p>
<p>– Tehát mondja el kegyelmed a redős arczú nagyravágyás
gondolatait.</p>
<p>– Én csak a György herczegúrfi számára való eszméken törtem a
fejemet, s nem azokon, melyeken vagy már rég túlhaladt a hanyatló
kor becsvágya, vagy soha többé nem képes létesítésöket elérni.
Nézetem szerint arra kellene buzdítani ő magasságát, hogy vegyen
részt a közdolgokba; kezdjen szolgálni, hogy tanulja meg a
parancsolást; áldozza tevékenységét, bátorságát az ország egyik
pontjának védelmére, hogy idővel értsen az egész ország védelméhez,
s magasabbra emeléséhez.</p>
<p>– Szóval, arra kell őt rábeszélnem, hogy a kegyelmed hatósága és
parancsa alá helyezésben keresse a nagyravágyás kielégítését.
<span class="pagenum"><a name="Page_150" id=
"Page_150">-150-</a></span></p>
<p>– Vannak katonai állomások is, melyek a herczeget ily
kellemetlen összeköttetés alól fölmentik – válaszolá cynikus
mosolylyal Kassai.</p>
<p>– Azaz, költöztessen el engemet György valamelyik puszta
végvárába. Eljösz-e oda, Anna?</p>
<p>– Én nagyságodnak csak árnyéka vagyok, s az árny sohasem válik
el a testtől, kiséri azt mindenüvé – sóhajtá Anna.</p>
<p>– Kegyelmed, itélőmester uram! közölte-e ezt a tervét Rákóczi
bácsival?</p>
<p>– Tervről, herczegnőm! itt szó sem lehet! – válaszolta Kassai,
kellemetlenűl meglepetve Zsófia nem várt belátásán. – Bennem a
herczeg vakmerősége csak azon aggodalmat ébresztette fel, melyet a
Maros kiáradása. S gondolám: vajon nem lehetne-e e bő hullámokat
úgy vezetni, hogy medrökben maradjanak? A folyamokra nézve is
beszélnek ily lehetőségről, bár bizonyost nem tudok felőle mondani,
de azt már tapasztaltam, hogy a jellemekre alkalmazható a
szabályozás.</p>
<p>– Csulai uram állítja, hogy ez főleg imádság és Isten kegyelme
által történhetik meg. De míg mi együtt beszélgetünk, azalatt az
árvíz áldozatainak inségén nem lesz könnyítve; siessünk, Anna! a
könyörület filléreinek összeszerzésével.</p>
<p>– A kis kigyó! a kis sátán! – gondolá Kassai, midőn czélját el
nem érve, távozni vala kénytelen. <span class="pagenum"><a name=
"Page_151" id="Page_151">-151-</a></span></p>
<h3>XV.</h3>
<p>Klára egészen járatlan volt a herczegkisasszony palotájában.</p>
<p>Csak annyit tudott, hogy az udvari cselédeken kívül még sok más
vizsga szemnek lesz kitéve, ha arra távozik el, a mely felől
bevezették.</p>
<p>Ezért vonult az öltözőszobába, honnan, mint gondolá, hamar érhet
a bástyára.</p>
<p>Az épületszárnyból, melyhez egy egészen födött falajtó vezet,
csak a ruhatárnak nevezett termet ismerte.</p>
<p>Onnan több kijárat nyilt; s hogy melyiket válaszsza, volt-e
ideje hosszasan vizsgálni a fölindult, a majdnem reszkető anyának,
ki lába alatt égni vélte a földet s feje fölött roskadozni az
eget?</p>
<p>Végre a herczegkisasszony hálószobájába tévedt.</p>
<p>A hely, hová engedelem nélkül hatolt, megdöbbenté, a falajtón
áthangzó női csevegés szintén elvevé bátorságát. Nem merte a
kilincset kezével érinteni, noha képzelheté, hogy lehetetlen az
épületből úgy távoznia, hogy épen senkivel se találkozzék.</p>
<p>Mit tegyen.</p>
<p>Tusakodásából az ajtó fölnyitása ragadta ki.</p>
<p>Két nő lépett be.</p>
<p>Az egyik komornának látszott, s halk sikoltással árulta el
meglepetését; a másik, kinek övéhez kulcsok voltak horgolva,
szigorú tekintetet vetett Klárára.</p>
<p>– A herczegnő elfogadást tart, s az udvarmesternő nincs jelen, –
szólt Klára föltalálva magát. – Hol van lakása? <span class=
"pagenum"><a name="Page_152" id="Page_152">-152-</a></span></p>
<p>– Ha a kisasszony parancsolja, elvezetem a nemzetes asszony
osztályához – szólt a komorna, a tudakolóban most a herczegnő
kegyelt idegenét sejtvén, azt a rendkívül szerencsés ismeretlent,
kit Petneháziné nem szokott megdorgálni, s kitől a palotahölgyek
komolyan félthetik helyzetöket.</p>
<p>– Kérem, vezessen el! – válaszolá Klára. – Ugy-e, közel lakik az
udvarmesternő?</p>
<p>– A szomszéd szobából a csigalépcső egyenesen az ő dísztermébe
száll le.</p>
<p>Klára Annát figyelmeztette Kassai jelenlétére, s a koros nő
csaknem lélekzetét vesztve sietett az épület homloka felé, nem
tartván illendőnek a rövidebb, de házias úton, a csigalépcsőn,
menni föl növendékéhez, ki a szertartásokra szánt perczekben
megszünt más viszonyban állani vele, mint a mi az úrnőé az
alárendelt helyzetűhez.</p>
<p>Annától a bástyára s a fejedelmi kerteken át, melyek fokozatosan
szállottak mindig alább, a vártöltés párkányának aljához ért
Klára.</p>
<p>Most merre forduljon?</p>
<p>Leginkább Pécsi Simon palotája nyujtott neki tájékozási
pontot.</p>
<p>A Miklós-kapun áthaladva, azon az iszonyú utczán kelle végig
mennie, melyben férjét utolszor látta Szeredi és a gyalázat előtt
meghajoltan, széttiporva. Minő emlék!</p>
<p>Úgy tetszett, mintha a pont, hová ájultan rogyott, most is azt
követelné tőle, s minden porszem, melyet lába érint, a mágnes
rejtelmes erejével vonná magához. <span class="pagenum"><a name=
"Page_153" id="Page_153">-153-</a></span></p>
<p>Küzdött, hogy fentarthassa testét, hogy szemei el ne
homályosodjanak, hogy lélekzete mellébe ne szoruljon.</p>
<p>Végre megszabadult az átkos utczától.</p>
<p>Sietve hagyta oda a külvárost.</p>
<p>Könnyű öltözéke mellett sem érzé a hűvös szellőt, mely fürteit
rángatta, a nedvet, mely papucsán áthatott.</p>
<p>Néhol apró tócsát formált az olvadék, néhol a hó egyes hasábjai
még láthatók valának.</p>
<p>Szőllők aljában, s mint a szokatlanúl élénk közlekedésből
gyanítá, az országúthoz érkezett.</p>
<p>Szekerek, kocsik, ökrök és bivalyok által vont taligák egész
falkája lepte el az utat.</p>
<p>A néptömeg egy része az áradat színhelyéről tért vissza; a más
pedig arra felé haladott. S ha Klára a kiváncsiak közönyével járna
e többnyire csak látványt áhítozó sokadalom közt, ezer rémes
történet részleteit leshette volna el a beszédes ajkakról, s a
valódi özönvizet képzelhetné Portus és Váradja fölött uralkodni,
még pedig minden Ararát és mentőbárka nélkül. De szerencséjére az
anyai aggodalom nem engedett hallgatódzás- és tudakolásra időt.</p>
<p>Kettőzött lépésekkel hatolt mindig tovább.</p>
<p>Annyit látott, hogy az országút a portusi révhez visz… ah! de ha
odaérkezik, ki mondja meg neki: hol keresse Endrét? Ki mutatja meg
az ép, vagy már omló házat, s az épben a még kiszabadítható
gyermeket, a roskadozóban a halálra eljegyzettet és az omladékok
vagy hullámok közt a holttetemet. Oh! ha a kétségbeesés minden
képei egyszerre vonulnának <span class="pagenum"><a name="Page_154"
id="Page_154">-154-</a></span> az anya szemei elébe, idegei talán
megtagadnák finom, gyönge tagjaitól a mozgató erőt, s a boldogtalan
szombatosnő, a szentkönyv kifejezése szerint sóbálványnyá válnék!
De Klárának most csak az jut eszébe, hogy fiát meg kell
szabadítania. A részlet háttérbe vonult a főeszme elől, mely őt
kergeté, s mind gyorsabban… mind gyorsabban!</p>
<p>Selyem papucsa facsaró víz volt, ruháját befecskendé a sár,
arcza a hűs lég daczára is kipirult, lángolt.</p>
<p>Csaknem Portusig gyalogolt, oly szobákba való öltözékkel,
melyeknek kandallóiban még tűz égett, azon phantastikus alakú
fürtökkel, melyeket fátyolkendő sem takart be, s azon egészen
szabad nyakkal, melyre a herczegkisasszony emlékül vékony
aranylánczról függő érmet akasztott. Már csak néhány percz kellett,
hogy a pusztítás színteréhez érjen, midőn az út kanyarulatánál
hirtelen maga előtt látja a fejedelmi bérruhát viselő
kengyelfutókat, kik kisded fehér pálczájokkal a népet oldalra
terelték, hogy szabad tért nyerjenek. Utánok hat szürke paripától
vont hintó jött, leeresztett födéllel.</p>
<p>Klára ijedve ismert a fejedelemnőre s a mellette ülő éltes
asszonyságban Petneházinéra.</p>
<p>Rákócziné figyelmes szeme tüstént észrevette őt.</p>
<p>A kocsi megállott.</p>
<p>Nem volt menekülés.</p>
<p>A fejedelemné kezével intett.</p>
<p>– Ülj tüstént fel! – mondá száraz, megindulás nélküli hangon, s
midőn Klára helyet foglalt és a hintó tovarobogott, folytatá
félbeszakadt beszédét <span class="pagenum"><a name="Page_155" id=
"Page_155">-155-</a></span> Petneházinéval, oly közönyös hangon,
mintha épen semmi sem történt volna. De bezzeg nehéz volt helyes
választ nyernie a vén udvarmesternőtől, ki a csodálkozás miatt alig
bírt magához jönni. Hosszas szolgálata alatt nem is fordult elő
több ily eset, sőt kívül esett az minden szabályokon, melyek
hagyomány szerint, vagy leírva, az udvarmesternők nézeteinek irányt
adtak az illem és szokások felől.</p>
<p>Hol Klárára veté szemeit, ki mint a hagymázban szenvedő, ha
fölügyelet alól menekűl, a merre csak lába viszi, nyargalt vala az
úton, nem eszmélve semmiről, nem ügyelve semmire; hol pedig a
fejedelemnére tekintett, ki a sáros, lompos és zilált hajú leányt a
kocsi bársony párnáira ülteti, s nem talál annak különös és
botránkoztató magaviseletében semmi felötlőt, semmi tudakolásra
méltót.</p>
<p>Klára, kit gyermeke iránti szeretet űzött az áradat színhelye
felé, most, midőn a fejedelemnét látta onnan visszatérni, a
marczangoló félelemtől könnyülve érzé kebelét; mert nem hiheté,
hogy a szerencsétlenek közt a kis Endre ne jutott volna a magas
hölgynek eszébe; nem hivé, hogy egy anya fontos ok nélkül
visszatartóztathatná az anyát, midőn siet magzata megmentésére; s
nem képzelheté, hogy egy nemes s a külszigor mellett is érzékeny
kedélyű nő minden megindulás nélkül nézhessen oly nőre, kit néhány
percz mulva gyermeke vízbefulásáról akar értesíteni.</p>
<p>Aztán a hideg és nyugodt arczkifejezésben volt valami biztató
is, melyet csak a szombatosnő éles figyelme vőn észre. S az, hogy a
fejedelemné tőle <span class="pagenum"><a name="Page_156" id=
"Page_156">-156-</a></span> semmit sem tudakolt, ellenben
Pethneházinét egészen elfoglalá, annyi óvatosságot és gyöngédséget
árult el, hogy Klára alig tartóztathatá vissza könnyeit, bámulatát,
s pirulnia kellett saját erőtlenségén e nő csendes nagysága
mellett.</p>
<p>Megérkeztek.</p>
<p>– Öltözzél ujra, Klára, s máskor ne nyargalj utánunk. Te úgy sem
segíthetnél sem a szerencsétleneken, mert nincs pénzed, sem
rajtunk, ha valami bajba esnénk, mert nincs erőd. Dorgálja meg maga
is Petneháziné asszonyom, ezt a gondatlan leányt, s ha ruháját
megváltoztatta, küldje hozzánk.</p>
<p>A fejedelemné a kocsiról leszállva mondá e szavakat, s nem
csoda, ha az udvari cselédek meghallák és elbeszélték.</p>
<p>Némelyik nevetett Klára bohóságán, de mindenik irigylé azon
kedvező helyzetet, azon titokszerű viszonyt, mely mellett egy
fiatal leány eszében ily bohóság megfordulhat.</p>
<p>– Fiadat veszély nem érte, – szólt Rákócziné, midőn a
szombatosnő magát és öltözékét rendbehozva, ismét megjelent. –
Egészséges, vidám, bátor gyermek. Jó lesz majd apródnak
udvaromban.</p>
<p>Klára többnyire csak hálakönnyekkel válaszolt.</p>
<p>Oly szegény volt kifejezésekben, midőn annyi érzés ostromolta
szivét!</p>
<p>A fejedelemné most szelíd szemrehányással mondá:</p>
<p>– Több megfontolást vártam tőled. Igaz, hogy az anyai szeretet
aggodalmai erősek, de miattok férjedet hozhatád áldozatúl. Mihez
fogtál volna, ha az árvízhez érkezél? Ki ismeri gyerekedet? ki
utasíthatna <span class="pagenum"><a name="Page_157" id=
"Page_157">-157-</a></span> a lakásához? ki nyugtathatott volna
meg, hogy még él? Csak figyelmet gerjesztettél volna magad iránt, s
magzatodat hasztalanúl keresve, férjed föllelhetését tevéd vala
lehetetlenné.</p>
<p>Klára aggódva tördelte kezét.</p>
<p>– Oh Istenem! – sóhajtá, – Kassai… Kassai uram ő nagyságának az
árvíz pusztításairól hozott értesítései ragadtak magamon kívűl.
Elenyészett a világ, csak gyermekem képe, csak a halál rémarcza
lebegett szemem előtt. Semmi tekintetre nem figyelve, semmi más
veszélyt fontolóra nem véve, hagytam oda a herczegkisasszony
termét. Ah! a vén ember bősz tekintete kisérte színváltozásomat,
mellem fuldoklását, bánatomat, rémületemet, tagjaim minden
mozdulatát. Veszve vagyok. Ellopják gyermekemet, meggyilkolják
férjemet. Kassai figyelme föl van ébresztve. Magamat nem
mérsékelvén, a pusztulást hoztam családomra. Kassai észrevett
mindent. Előle nincs menekülés.</p>
<p>– Hogy Kassai üldözi férjedet s bűnre vezetni igyekszik, az,
Klára! – szólt a fejedelemné dorgálólag, – az még csak a te
magánvéleményed és nincs semmi által igazolva. Ő a fejedelem első
hivatalnoka, s nem illik előttem róla ily kifejezésekkel szólanod.
Egyébiránt, ha tízszer is gonoszabb, mint te rajzolod, a védelmem
alatt álló gyermekednek ártalmára semmit sem volna képes tenni. S
nem ez aggodalom miatt, de egészen más tekintetekből hagytam meg,
hogy egy derék úr, kinél csak jót tanulhat, vegye magához.</p>
<p>– Ah! csak ne szoknék el attól, hogy engem szeressen!
<span class="pagenum"><a name="Page_158" id=
"Page_158">-158-</a></span> – rebegé Klára könnyekkel szemében. –
És a másik, ki az anyai kéztől az idegent megkülönböztetni sem
tudja, hamar fogja-e elhinni, hogy van kebel, őt forróbban szerető,
mint az, melynek emlőiből szívta a táplálékot, s hogy van érette
hőbben virrasztó szem, mint az, mely első játékai fölött őrködött
és első lépését kísérte bátorításával? Oh! fenséges asszonyom, én
rendkívűl szerencsétlen vagyok!</p>
<p>– Az, ha tűrni meg nem tanulsz.</p>
<p>– Tűrnék, csak végre lemondani ne kellene.</p>
<p>– Lehetséges, hogy holnap férjedről is fogsz hallani. S talán
előbb megláthatod gyermekeidet, mint gondolod. De most távozzál
már. A délelőtt munka nélkül telt el, s kettőznöd kell
szorgalmadat, hogy mulasztásodat kipótold. Különben is a bánat
dajkája a henyeség.</p>
<p>Klára már boldog, mert remél!</p>
<p>Más most a levegő-ég, más a nap, más a fáradság, más a pihenés,
mások barátnői, kik vele csevegnek, mások az álmok, melyek éjente
meglátogatják, az egész világ mássá változott át, mert remélt.</p>
<p>Parányi e remény, de a mérhetetlen csillagok közül melyik volt
valaha oly kedves, oly megható fényű, mint az a kicsiny sugár, mely
egy fris falrepedésen véletlenűl a börtön éjébe tör!</p>
<hr class="chap" />
<p><span class="pagenum"><a name="Page_159" id=
"Page_159">-159-</a></span></p>
<div class="chapter">
<h2>NEGYEDIK RÉSZ.</h2>
</div>
<h3>I.</h3>
<p>Kassai és Gyulai Zsófia herczegnő palotájából egyaránt
meglepetéseket vittek haza.</p>
<p>Az ifjú kamarásé kellemes volt.</p>
<p>Ő legszebb álmai képét vélte Klárában megtestesültnek.</p>
<p>Ott állott előtte a kicsiny, gyöngéd, bűbájos alak, mintha
szivéből röpült volna ki az életbe, azon szívből, melyben az önzés
mellett is maradt még egy kevés hely az eszmény és ama vágyak
számára, melyek nem anyagiak, nem az emelkedésre törekvő
dícsvágynak valók, s melyeket az évek mindig nevetségesebb színben
fognak elébe rajzolni.</p>
<p>Mily különös játéka a véletlennek!</p>
<p>Épen csak az hiányzott Kláránál, mi nélkül Gyulai nem képzelheté
hasonló kecsét a formáknak, hasonló átlátszóságát a bőrszínnek,
hasonló melegét az arczvonaloknak, hasonló nemességét az egész
külsőnek, csak a világi szerencse, csak a születés előnye hiányzott
nála.</p>
<p>Gyulai a hódító szépség erős kinyomatait, a legragyogóbb
tulajdonokkal fölruházott junói alakokat nem tartá semmi osztály
kizáró sajátjának, de azon <span class="pagenum"><a name="Page_160"
id="Page_160">-160-</a></span> sylphideket, kik a lég könnyű
gyermekeinek látszanak, kikben alig emlékeztet valami a súlyra, az
ellentállásra, a durva anyagra, csak a palotákban, csak a sors
elkényeztetett választottjai körében hitte létezhetőknek.</p>
<p>S ki ez a Klára? Micsoda titokszerű lény? tudakolá Annától,
Pethneházinétól és általában azoktól, a kik felőle valót és meséket
beszélhettek neki. Mohó kíváncsisággal hallgatá a badar
hozzávetéseket, a dicséretet és rágalmat, s mindazt, a mi
kiábrándíthatá, vagy álmokba ringathatá. De fájdalom! kevés volt a
biztató adat, sok a kétségeket támasztó.</p>
<p>– Legfölebb a szerelem titkolt záloga lehet! – sóhajtá az ifjú
kamarás. – A fejedelem vagy fejedelemné rokonságából valakinek
élettörténetét kellene részletesebben ismernem, hogy a rejtélyt
elfedő leplet félrevonhassam. Szeredi viszontagságos multja talán
fölvilágosíthatna. De volna-e hasznom ily fürkészetekben? Mit
érdekel az, a mi helyzetemhez nem talál, s a mit mentől
világosabban ismerek, annál kevésbbé fogadhatnék el? Legjobb e
boszantó benyomás emlékét is kitörölni szivemből.</p>
<p>Zsófia herczegnő makacs szeszélylyel ragaszkodott Klárához, s
Gyulainak többször volt alkalma a szombatosnőt látni a palotában,
sőt párszor Anna néne szobáiban is.</p>
<p>Ilyenkor elég módja lett minden tekintetéért, mely az aranyfürtű
tündérre tévedt, és minden szaváért, melyet e kétséges helyzetű s
gyanus származásu lénynyel váltott, hosszasan vádolni magát.</p>
<p>Neheztelt saját esztelenségére, kárhoztatta szívét <span class=
"pagenum"><a name="Page_161" id="Page_161">-161-</a></span> a
hóbortos érzések miatt, kinevette, kigúnyolta egy iskolás gyerekhez
méltó dőreségeit, de utoljára is nem űzhette ki elméjéből azon
gondolatot, hogy Deborah magasabb szépséggel bír ugyan, mint Klára,
azonban alig lehetne az öreg Pécsi számára kedvezőbbet óhajtani,
mint Klárát egyetlen leányul és örökösül. Ily csere mellett csak a
legferdébb gőg tudna még arra is emlékezni, hogy a dúsgazdag földes
úr nagyatyja szűcsmester volt.</p>
<p class="center">*</p>
<p>Kassai ingerülten tért haza, s mert számításában csalódott,
elégületlen volt magával.</p>
<p>A fejedelemnél tudniillik nem talált nagy ellenhatásra a ravasz
korlátnok azon javaslata, hogy György herczegfi közpályára lépjen.
Mert Rákóczi szerette volna a választást még éltében fia számára
végrehajtani, de mint tapasztalt férfiú ismerte alattvalói
idegenkedését az alkotmány formáinak minden változtatása iránt.
Tudta, hogy a rendek a szabad választási jogot bálványozzák.
Családja népszerűségét még megszilárdítva nem hivé, s a Kassai
által háttérbe szorított aristocratia erejéről sokkal mélyebben meg
volt győződve, mintsem csalálmokban éljen fiának fejedelemmé
kikiáltatása iránt azon esetben, ha ennek érdemei nem segítik az
apa befolyását, s ha a támadható vetélytársak hírneves multját nem
homályosítja el a herczegfi jövőjéhez kötött remény. Rákóczi tehát
örömmel látta volna fiát a legcsekélyebb végvár parancsnokságában
is, de csak középszerű multtal biró család feje lévén, az udvari
<span class="pagenum"><a name="Page_162" id=
"Page_162">-162-</a></span> szertartások és illem szabályaihoz
inkább ragaszkodott, mint a régi dynasták szoktak, kiknek nem kell
a tiszteltetést kierőszakolni, sőt még fáradsággal megszerezni sem.
Nem feledkezhetett el tehát arról, hogy a hagyomány szerint csak a
váradi kapitányság volt a fejedelmi ház tagjaihoz méltó hivatal. A
többi állomás igen csekélynek tekintetett egy herczegfi számára. De
bízhatta-e Erdély kulcsát a jeles tehetségű, azonban iskoláját csak
most végzett ifjúra? Nem kellene-e erre a közkivánatnak erőltetni a
fejedelmi apát?</p>
<p>Szóval, Rákóczi kéretni szerette volna magát családja és a
főrendűek által.</p>
<p>Kassai tehát titkos czéljára előbb az elkényeztetett Zsófit
akarta megnyerni, utóbb a fejedelemnét, s midőn az udvar részéről
semmi akadály nem forog fönn, az aristocratiát a meglepetés által
hitte a beleegyezésre rávenni, vagy az ellenszegüléstől
visszadöbbenteni.</p>
<p>Lehet, hogy ő György urfinak a gyűlölt Pécsi iránt tanusított
figyelme nélkül is hajlandó volna e tervre; de most saját érdekei
csatlakoztak államférfiúi nézeteihez, most eltávolítani törekednék
az ifjú herczeget Fehérvárról, ha a Rákócziak dicsőségét szívén sem
hordaná.</p>
<p>Ennélfogva könnyen megfogható volt boszankodása Báthori Zsófia
szeszélye miatt, mely a jól kiszámított tervet, mint a könnyű
rálehelés a kártyavárat, egyszerre romba dönté.</p>
<p>– E növendékleány a sátán belátásával bír, – ismétlé Kassai,
nyugtalanúl mozogva karszékében. – <span class="pagenum"><a name=
"Page_163" id="Page_163">-163-</a></span> Hinnem kell, hogy a zöld
béka időt jósol, s a földingást a bölcs lova előbb érzi meg, mint
maga, midőn e tapasztalatlan gyerek föl tudta fogni épen azt, mi a
gondolkozásban megőszültek figyelmét is okvetlenűl kikerülte volna.
Máskép kell rendezni a dolgot, he! máskép.</p>
<p>Kassainak tömérdek segélyeszközökkel ellátott esze hamar lelne
új tervet, ha eszméit a herczegnő palotájából hozott más benyomások
nem vágták volna át.</p>
<p>Különösen a rögtönzött udvarmesternő magaviselete szerfölött
nyugtalanítá.</p>
<p>– Miért nyert akkora befolyást a herczegkisasszonyra, s hol ért
határt pártfogoltatása, mely semmivel igazolva nincs? Komornák
fognak-e az udvarban szerepet játszani, s az alsóbb rangú cselédség
hallgatja-e ki az állam első tisztviselőinek szavait? Hm! a
kezdetnek útjába kell állani, mert ha a rossz elterjedt, késő az
óvszerekről gondolkozás.</p>
<p>Kassai e nézete más, szintén komor okokban nyert istápot.</p>
<p>– Mondják, a fejedelemné is megkülönbözteti e leányt, – szőtte
tovább csendes elmélkedéseit az öreg úr. – Ha rokona volna, mit nem
hiszek, akkor nehéz ellene föllépni, ha Dajka püspök családjához
tartozik, akkor sietnem kell kiűzetésével, mert jelenléte vakbuzgó
tervek előmozdítására használtathatik. S miért retteg tőlem? miért
látszik engem gyűlölni? miért távozott reszketve, sápadtan s nagy
fölindulások közt a palotából? Miről is beszéltem akkor? Mi
hathatott szavaimból rá oly sujtólag? Meg fogom látogatni Dajkát.
<span class="pagenum"><a name="Page_164" id=
"Page_164">-164-</a></span></p>
<p>Kassai csengetett. A szokottnál későbbre haladt ebédet
fölparancsolá, s rendelést tett, hogy az asztal elszedése után
rögtön fogjanak be.</p>
<p class="center">*</p>
<p>Dajka püspök örvendett a ritka szerencsének, mely akkora
tekintélyű urat vezetett az ő szerény irószobájába, de ez örömét,
mi tagadás, némi aggodalmak korlátozták.</p>
<p>Nem merte hinni, hogy az államügyek terhe alatt görnyedező
korlátnok, kinek minden percze drága, csupa kedvtelésből jött
hozzá, s kezdett meg oly szélesen kanyarított társalgást, mely
Juvenal gúnyverseiből indulva ki, Martial finom élczeire akart
áttérni, s minden jelek szerint igen tudományos és hosszú arra,
hogy czél nélkül közölhessen annyi szép és bölcs
észrevételeket.</p>
<p>– Alkalmasint a dicső classicus korból mindinkább fog közelítni
Kassai uram ő kegyelme a mi éveinkhez, s csak akkor veszem majd
észre, hogy mi végett idézé a sok szép verset, így okoskodott
Dajka, a püspök.</p>
<p>Látható elfogultság mutatkozott tehát egész magaviseletén, mert
attól tartott, hogy vendége a Konstantinápolyba küldött bundára s
azon udvari apró mesterkélésekre tér át, melyek valaki
vigyázatlanságából talán nyilvánosságra jöttek, s melyeknek
szövésétől magát egészen tisztának a püspök sem érzé, ámbár a
vallás érdekeit, nem pedig saját hasznát tekinté, midőn a titkos
működésekbe vegyült.</p>
<p>Sejtelme csaknem bizonyossággá vált Kassai egyik <span class=
"pagenum"><a name="Page_165" id="Page_165">-165-</a></span>
szintoly gyors, mint elmés fordulata által, melylyel Simon
magustól, ki repülni akarván, nyakát töré, Pécsi Simonra tért át,
ki szintén a rejtélyes tudományokkal foglalkozik, s könnyen
megtörténhető, hogy a közönség szeme láttára próbálgatni fogja
szárnyait és oly magasra emelkedik, mint a pacsirta, a nélkül, hogy
a nyakát veszélyeztesse.</p>
<p>– Nem hallott-e kegyelmed főtiszteletű uram, he, he! ilyes
szándékról?</p>
<p>– Nem én, nagy jóuram! s hát kegyelmed? – tudakolá a püspök
átalkodott arczkifejezéssel.</p>
<p>– Hogy kérdheti ezt, kedves barátom? hisz a magamféle ember a mi
Simon magusunk titkait sem fölfogni, sem méltányolni nem tudja.
Szeredi ő nagysága e részben élesebb értelemmel bír. A derék jámbor
úr, úgy hallom, örökös mozgásban van, hm! orvosai rendelték üdült
nyavalyája ellen védszerül. Neki a lába erősebb, nekem a szemem. Az
igaz, hogy gyarló lábaim vannak. Emlékszik-e kegyelmed utolsó
találkozásunkra, ott a fejedelmi palota lépcsőinél? Akkor nagy
csúzot kaptam, pedig béllelt botosom volt. De hát mi történt szép
unokahugával, ki úgy megijedt tőlem? Emlékszik-e? hehe! mint
megijedt! Hallom, kegyes nagyasszonyunk pártfogás alá vevé. Hehe!
mint megijedt tőlem a kis bohó! Valóban gyönyörű rokona van
főtisztelendőségednek, vetélkedik szépségben
herczegkisasszonyunkkal is.</p>
<p>– A külső báj hamar mulandó. A leányok igazi szépsége az
ártatlanság és szemérem.</p>
<p>– Bölcsen mondja a püspök úr. S unokahuga e részben is ritka
példány. <span class="pagenum"><a name="Page_166" id=
"Page_166">-166-</a></span></p>
<p>– Akarom hinni. Egyébiránt ő nem unokahugom.</p>
<p>– Hát csak távoli rokon?</p>
<p>– Az sem.</p>
<p>– No! úgy sógorság útján fért be a kegyelmed igen tisztelt
családjába.</p>
<p>– Tagadom ez állítást is.</p>
<p>– Hiszen hugának nevezte.</p>
<p>– Nem tehettem másként, válaszolá a püspök, örvendve, hogy ily
kevéssé nyugtalanító tárgyra ment át a társalgás.</p>
<p>– Kicsoda hát ez a leány?</p>
<p>– Azt inkább kérdhetném én nagyságodtól.</p>
<p>– Tőlem?</p>
<p>– Igen, mert ismerni látszott vagy kegyelmedet, vagy a mit még
inkább hiszek, az ifju urat.</p>
<p>– Kit? Elemért?</p>
<p>– Alkalmasint őt, s talán kevésbbé kedvező oldalról. De nem
akarok senkit gyanusítani, miután a fejedelemné nyilatkozata
szerint a vád árnyéka sem férhet Bodó Klárához. Tekintete valóban
oly megnyerő és ártatlan, hogy csak saját vallomása után hinnők el
bűnösségét, de másrészről nehéz nagyságod unokaöcscséről is rosszat
tenni föl, miután az ifjúság tükre volt mindig.</p>
<p>– Elemér erkölcsös magaviseletéről kezeskedem, azonban a lányra
nézve püspök urammal ellenkező nézetben vagyok. Én benne egy finom
képmutatót, egy kitanult Circet fedeztem föl, ki ördögi
mesterségével képes volna még oly tiszta életű ifjat is, mint az én
unokaöcsém, elcsábítani. Eddig az egész evangelikus világ kegyes,
jámbor életéért bámulta a <span class="pagenum"><a name="Page_167"
id="Page_167">-167-</a></span> mi udvarunkat. Ne adja az Isten, de,
hm! attól tartok, hogy az a csalfa Bodó Klára oly botrányt okoz, a
minő csak Babylon ágyasházaiban történt, és Ninivében, a feslettség
városában. Meggondolta-e püspök uram, hogy György úrfi heves
természetű és tapasztalatlan, s hogy Zsófia herczegkisasszony
szabad és szeszélyes magaviseletével sok aggodalmat szerzett már az
udvari káplánnak, a derék Csulai uramnak. Melyiket féltsük hát
inkább a híres képmutatótól? Az ifjú herczeget-e, kit szépségével
ronthat meg, vagy a herczegleányt, kit példájával szinlelésre és
könnyelműségre szoktathat. Valóban nagy felelősség nehezült arra,
ki az udvarba vezette őt. Jőjjön csak egyszer a mi fejedelmi
palotánk a feslettség és hivalkodás hirébe, rögtön elveszti
befolyását az evangelikusokra. Kunyorálhatunk aztán a töröktől
háborúra engedélyt, mert a szultán minden janicsárjaival sem
szerezhetjük többé vissza azt a tekintélyt, melyet egy szoknya
miatt elveszténk.</p>
<p>– Papi becsületemre mondom, szólt elérzékenyülve Dajka, hogy
Isten és ember előtt engem semmi vád nem illethet. Keresztyéni
kötelességnek véltem eleget tenni, midőn őt nagyasszonyunkhoz
vezettem. Oly merőben hivatásomhoz tartozó okból, melynek
elhallgatása tisztemben áll, határozám ily lépésre magamat. A
fejedelemné kegyes volt kijelenteni, hogy gyanításaimban csalódtam,
noha, igazán szólva, Bodó Klára nyilatkozásai vezettek tévútra.
Mivel nyerte meg e nő az udvar kegyét, mert mint nagyságod mondja,
nagy becsülete van ott, kitalálni nem tudom. Vagy származása, vagy
erénye, vagy <span class="pagenum"><a name="Page_168" id=
"Page_168">-168-</a></span> képmutatása adott rá okot. Egyébiránt,
ha szánalomból hibát találtam volna elkövetni, midőn őt az udvarba
vittem, annál szigorúabb leszek tanácsaimban, midőn eltávolítása
szükségesnek fogna látszani.</p>
<p>Kassai elégült volt látogatása eredményével.</p>
<p>Mert lehetségesnek tartá, hogy Elemértől nyerhet
fölvilágosítást, mert kitalálta, hogy mily oldalról ronthatja Bodó
Klára helyzetét, mert szükségesnek sem hivé saját fáradozásait,
minthogy a szigorú elvű püspök, kiben a gyanu fölébredt, maga is
mindent meg fog tenni e részben, főleg azon roppant felelősség
miatt, mely terheli.</p>
<p>Egyébiránt az asszonyok, midőn befolyásukat veszélyeztetve
látják, oltalmazni fogják magokat, Anna a herczegnőnél, Petneháziné
a fejedelemnénél, e lélektani következtetés is megnyugtatá őt.</p>
<p>Épen búcsúzni akart tehát a püspöktől, de a kerevetre megint
visszahúzódott, mert az aggodalmakkal jól ellátott háziúr
fölsóhajta: – Csodálatos, mennyire ragaszkodik az idegen nő
nagyasszonyunkhoz! Káplánom beszélé, hogy gyalog nyargalt a
fejedelemné kocsija után Portusra, midőn meghallá a kiáradt víz
okozta veszélyt.</p>
<p>– Ezt atyaságod nagyasszonyunk iránti ragaszkodásnak
tulajdonítja? kérdé Kassai, fürkésző éles szemekkel.</p>
<p>– A fejedelemné megszidta esztelen hűségéért.</p>
<p>– S ki hallotta?</p>
<p>– Az alabárdos, kinek fiát káplánom tanítja.</p>
<p>– Hm! félthetett a veszélytől mást is? De kicsodát féltett?
Miért remegtek tagjai? Miért lett sápadtabb <span class=
"pagenum"><a name="Page_169" id="Page_169">-169-</a></span> a
halálnál? Nem volt-e ott apród, kamarás elég? Azonban honnan
tudhatta, hogy ki van az udvari cselédségből jelen, ki nincs? Nem
valószínűbb-e, hogy a Portuson vagy Váradján lakók közül rettegett
valakinek életeért?</p>
<p>– Csupa parasztok laknak e helységekben, kivevén az öreg
sóárendátort és nejét, válaszolá a püspök.</p>
<p>– Igaz, igaz, szólt Kassai.</p>
<p>– Kötelességünk jó indokot keresni, a hol a rosszra semmi biztos
jel nem mutat, jegyzé meg a püspök.</p>
<p>– Tagadhatatlanul. S mégis megfoghatatlan e lázas ragaszkodás.
Vagy rendkívüli hálával tartoznék-e nagyasszonyunknak? De
miért?</p>
<p>– A hála nagyságát a szív nemessége határozza el.</p>
<p>– Úgy van. De miért tegyünk föl épen benne legnemesebb
szivet?</p>
<p>– Hogy dicsérhessük az Istent művében, hogy magasztalhassuk az
örök szeretetet, mely nem a gazdagoknak adja legdrágább ajándékát,
s a világi szerencsétől gyakran választja külön a kedély
kincseit.</p>
<p>– Mind igaz, azonban ő mégis képmutató, erősíté Kassai,
összevont homlokkal.</p>
<p>– Akkor borzasztó tökélyre vihette a szinlelés mesterségét.</p>
<p>– Hátha most mégis őszinte volt? Hátha csakugyan féltett
valakit? dörmögé a püspök vendége, a kerevetről nehézkesen
emelkedve föl.</p>
<p>Kassait, míg haza ért, állandóan foglalatoskodtatá e kérdés.
<span class="pagenum"><a name="Page_170" id=
"Page_170">-170-</a></span></p>
<p>Nem ártana Portuson és Váradján körültekinteni, gondolá.</p>
<p>– Meg kellene nézni az árvíz dúlását. Az inségre jutottak
panaszait miért ne hallgassuk meg? Pénz helyett tanácscsal is
szokás segíteni, s a helyes intézkedés néha többet jövedelmez, mint
az alamizsna. Ma késő az idő. Holnap, holnapután már gyérebb nyoma
lesz ugyan a szenvedésnek, de elhárítani az eshetőségeket, az a
valódi gondoskodás. A könyörület a szegénynek rongyokat ad, a
belátás munkát. Közelebbről megszemléljük Portust és Váradját.</p>
<p>Ily elmélkedések közt nyitott dolgozótermébe.</p>
<h3>II.</h3>
<p>Asztalán új csomagiratok hevertek, de a többiektől külön téve
volt egy levél.</p>
<p>Kassai kezébe fogta, megnézte a pecsétet, aztán a czímet.</p>
<p>Mohón nyult az ollóhoz, hogy a borítékot fölvágja.</p>
<p>E közben leeresztetett a függöny, s gyertyák hozattak.</p>
<p>A deák, kin a napsor volt, alázatos előhajlással állott a küszöb
előtt, várva, hogy a kegyelmes úr parancsot ad a szokott
fölolvasásra.</p>
<p>– Ki hozta a levelet? kérdé Kassai.</p>
<p>– Egy gyorsposta, nagyságos uram!</p>
<p>Az itélőmester a pápaszemét tokjából kivette, durva kék
zsebkendőjével megtörlé s orrára illeszté.</p>
<p>– Mit ácsorog kend? menjen ki – szólt az iródeákhoz.
<span class="pagenum"><a name="Page_171" id=
"Page_171">-171-</a></span></p>
<p>Midőn magára maradt, erős lélekzetet vett s olvasni kezdé a
levelet, mely a titkár tudósítása volt Udvarhelyről.</p>
<p>«Legkegyelmesebb uram és jóltevőm!</p>
<p>A gondviselés különös kegyelme kisért egész utamban, s azon
szerencsében részeltetett, hogy nagyságodnak megfoghatatlan
bőséggel rám pazarlott kegyelmét némileg meghálálhassam, és
szeretett hazám s fönséges fejedelmem iránti tántoríthatlan
hűségemnek próbáját végre valahára bemutathassam.»</p>
<p>Nagy kár, hogy ez az ember nem szokik el a hosszadalmasságtól,
dörmögé Kassai, a gyertyán túl tartva a levelet, hogy jobban
olvashassa.</p>
<p>«Az országos végzéseket, a fejedelmi aláirás és a három nemzet
pecsétje által megerősített törvényeket lábbal taposó, az
országtanács megújított tilalmait gúnyoló, a négy bevett vallás
szabadsága eltemetésére törekvő, a közbékét gyalázatos
fondorlataikkal aláásó, a szentírás értelmét hamisító s a
bálványimádásnál is gyalázatosabb hitet vakmerő
lelkiismeretlenséggel és a Gyehenna lángjához hasonló hévvel
terjesztő judeisansok, vagyis szombatosok ördögi machinatióinak
Isten segítségével már sikerült meglehetős pontossággal
utánajárnom, s ha Ő szent felsége életemnek kedvez, reménylem, hogy
néhány nap alatt mindenről részletes felvilágosítást nyujthatok
nagyságodnak.»</p>
<p>Borzasztó periodus, piszmogó modor, s íme! ez az ember
előléptetését sürgeti tőlem! mérgelődött magában Kassai, s a
gyertya hamván koppantott, hogy a halvány tintával írt betűket
hamar kivehesse. <span class="pagenum"><a name="Page_172" id=
"Page_172">-172-</a></span></p>
<p>«Már a kincses és kulcsos Kolozsváron, mely egyébiránt az
áhitatosság kincsével s a tévedéseket kizáró kulcsával az igaz hit
iránti ragaszkodásnak nem dicsekedhetik, több titkos szombatossal
jöttem érintkezésbe, s fájdalommal tapasztalám, hogy e rajongók,
kiket az öldöklő angyal kardja pusztítson el, nemcsak nagyságodnak
halálos ellenségei, de fölfuvalkodásokban merészkednek
elnyomatásról panaszkodni, üldöző szellemmel vádolni magát a
fejedelmet, s nyilvános helyeken, a lelkiismeret szabadságára
hivatkozva, azon nézetet terjeszteni, hogy Krisztus urunknak
másodszor is meg kell bűneiből a világot váltani, mintha az első
váltság elégséges nem lett volna. Nagyságod tapasztalt bölcseségére
bízom annak megitélését, hogy vajjon ily hazug és szemtelen
állítások, melyek, mint hittudósaink már rég bebizonyították, a
szentkönyv egyes sorainak rossz szándékú elferdítésén épűlnek, nem
teszik-e szükségessé a világi hatalmon kívül az egyházi
előljáróknak is hatásos közbevegyülését? Bizonyára Calvin csak
annyi okkal égettette meg Servetust, a mennyit a szombatosok ellen
fölhozni lehet. Mert nem egyenlő-e a megváltó istenségét tagadni,
vagy a megváltás művének elégtelenségét vitatni?»</p>
<p>Ez argumentum talpraesett s magam is használni fogom, gondolá
Kassai, a levél másik lapjára fordítván.</p>
<p>«Egyházi előljáróink híven teljesítették is kötelességeiket a
szombatosok megfenyítésében, kivált midőn láták, hogy a világi
hatóság az országtanács újabb kiáltványa után sem nyomoz és büntet.
Kolozsváron <span class="pagenum"><a name="Page_173" id=
"Page_173">-173-</a></span> versenyzett a református esperessel az
unitárius a buzgóságban, s kitisztíták eklesiai tanácsukat minden
gyanus egyéntől, mert még az egyházi igazgatásba is betolakodának a
szombatosok, sőt egy káplán a szószékből védelmezte némely
tanaikat, a miért hivatalától fölfüggesztvén, a zsinaton be fog
pereltetni. Udvarhelyszék több helységében hű prédikátoraink a
templomból tiltották ki a mételyes juhokat, melyek a pásztorságok
alatt legelő nyájat megrontandók valának, s a szombatosság
fertőjében kimult rajongókat harangszó nélkül temették el. De
fájdalommal kell, kegyelmes uram! említenem, hogy az egyházi
fenyítés megalázkodás helyett csak fölfuvalkodásukat növelé. A
mióta az üdvösség útjára téríttetésök munkába véteték, gúnynyal
válaszolnak az intő szózatokra, hangosan követelnek vallási
jogokat, s nyilvános elszakadással fenyegetőznek. Némelyike
szemérem nélkül küld tudósainkhoz tételeket, melyeknek
megvitatására ajánlkozik, némelyike az utczán kiabálja, hogy ő
szombatos és hitét kész vértanusággal is megpecsételni.
Természetes, miként ez esztelenségek és dühöngések szelleme, mely
az istentelen sectariusokat magával ragadja, súlyos aggodalmat
idézett elő azokban, kik a tévtanok iránt szűkeszüségüknél fogva
rokonszenvet éreztek ugyan, de az anyaszentegyháztól elszakadásig
még sem kívánnak haladni. Az ingatagok, a határozatlan véleményüek,
s a kik csak egyes tételeket karoltak föl a szombatosság egész
rendszere helyett, most már bánni kezdik ballépéseiket, s vágynának
kibékülni az egyházi hatósággal, még mielőtt a polgári hatalom,
<span class="pagenum"><a name="Page_174" id=
"Page_174">-174-</a></span> mely a fejetlenséget sokáig nem
tűrheti, a törvény éles pallosával lépne föl a hazaárulók és
pártfogóik ellen. Ezeknek köszönhetem, legkegyelmesebb uram! a
gazdag adatgyűjteményt a szombatosok csinyjeiről, s ezek
segítségével van szerencsém, még mielőtt nyomozásomat
bevégezhetném, hű másolatban levelemhez mellékelni Pécsi Simon uram
fölszólítását, melyet nagyságod megszerezni óhajtott, s mely a
tavasz első szombatján Balázsfalvára hívja össze a judeisánsok
tekintélyesebb egyéneit.»</p>
<p>A levél reszketett Kassai István kezében.</p>
<p>– Tehát hat nap mulva vége Pécsi Simonnak! – kiáltá oly
hangosan, mintha az utcza népének akarná tudtul adni, hogy
harsogjon a trombita, peregjen a dob, s zengjen a hozsánna.</p>
<p>– Pécsi Simonnak vége! – suttogá, a kígyó sziszegéséhez
hasonlóan, mintha önkénytelenül sivítna ki kebléből a káröröm, s
mintha szégyelné előbbi elragadtatását.</p>
<p>– Pécsi Deborah fejéről lehull az ékköves párta s arczáról a
szépség!</p>
<p>– A nyomor hamar rutít! – szólt ismét, mosolyra vonva lapos
ajkait.</p>
<p>– Összeomlik a ház, melyet most erős oszlopok tartanak, s a kert
szobrai sárba hevernek!… Hat nap mulva Pécsi Simon teste és vagyona
a megsértett törvényé!</p>
<p>Oly elevenítő erő volt e gondolatban, hogy Kassai petyhedt izmai
rugékonyakká lettek, köszvényes lába szilajon taposott a
padlózaton, mankó segítsége nélkül s fél kezét alig támasztva a
székkarra, <span class="pagenum"><a name="Page_175" id=
"Page_175">-175-</a></span> pattant föl ülőhelyéről és nagy
léptekkel mérte végig a szobát.</p>
<p>– Nincs panaszom a gondviselésre! Az események folyama
vallásosságra szoktatja az embert! A haza és hit ellenségei saját
magokat semmisítik meg. Kicsoda buktatta meg Pécsit? Ne nevezzetek
senkit a kicsiny eszközök közül! Csak egy rosszakarója van:
bűne.</p>
<p>Kassai arczán a fölindulás közé bizonyos vad áhitat vegyült.</p>
<p>Sokáig engedett játékot érzéseinék, s általában a legkellemesebb
estéje lett volna, ha a levél többi részét másnapra halasztja. De
végcseppig akarta az öröm poharát kimeríteni, s megint karszékbe
helyezkedett, hogy folytassa az olvasást.</p>
<p>«Pécsi Simon uram fölszólítása, a mint értesültem, a
szombatosoknál igen kedvezőtlen fogadtatásban részesűlt.
Boszankodtak azon, hogy a hatalmas és gazdag mágnás, kinek
pártfogására támaszkodtak leginkább, úgy szól hozzájok, mintha nem
is tartoznék felekezetökhez; boszankodtak, hogy a buzgóbbak
lelkesedését szigorú szavaival hűti, s előre tiltakozik minden
törekvés ellen, mely a jogok követelésére vonatkoznék. Rendkívül
neheztelnek Szőke Istvánra is, kit Pécsi Simon tanácsadójának
vélnek, a fölszólítás szinetlen szerkezetéért. Sokan megjelenni sem
akarnak a balázsfalvi értekezletre; sokan a levélből azt
következtetik, a mit eddig is gyanítottak, hogy Pécsi uram csak
alkalmat keres, végkép szakítani velök. Vannak, kik árulástól
tartanak, s a balázsfalvi összejövetelt a fejedelem megegyezésével
<span class="pagenum"><a name="Page_176" id=
"Page_176">-176-</a></span> történtnek hiszik, oly czélból, hogy a
szombatosság a Pécsi közreműködésével törültessék el. Szóval, a
mennyire én kipuhatolám, ez a veszedelmes irányú mágnás úgy
elveszté népszerüségét, hogy saját hitfelekezetétől is el fog
hagyatni. Egy Kádár nevezetű vén bolond, kit legelső szentjöknek
hisznek, azt mondá szárdisi hallgatói körében, hogy az új
Jeruzsálem diadalára szükségesnek tekintené, ha Pécsi Simont, mint
régen a hamis prófétákat, kik a hazugság igéjét terjeszték, a
fehérruhások egész gyülekezete az utczán kövezné meg.»</p>
<p>– Az akasztófára valók! a gonoszok! a tolvajok! – szitkozódék
Kassai. – Gyülöletök Pécsi ártatlansága mellett fog prédikálni.
Igazságtalanul gyanusítják őt, a vakok, a háladatlanok! Addig
hirdetik, he, he! árulónak, míg azután a törvény nem fogja árulónak
tartani.</p>
<p>«Ebből is bölcsen beláthatja nagyságod, hogy az Istennel és
saját magokkal meghasonlott szombatosok valódi országháborítók, de
attól nem lehet tartani, hogy Pécsi uram rokonszenvökre
támaszkodhassék, sőt örvendeni fognának, ha őt valami fatum érné, s
ha útjokból elvitetnék a kő, melyben lábaik megbotlanának.»</p>
<p>– S ez az ember, ki az értelmes adatokból ily buta
következtetést von, még levéltárnok akarna lenni, még előmenetelt
sürget! – mérgelődött Kassai.</p>
<p>Kedvetlenül nyult a «fölszólításhoz», mely a titkár tudósítását
bezárta, s melynek megkerítését az imént akkora elragadtatással
fogadta. <span class="pagenum"><a name="Page_177" id=
"Page_177">-177-</a></span></p>
<p>Boszankodása fokonként növekedék, a mint a sorokon tovább
haladott.</p>
<p>A kézrekerült okmány tartalma következő volt:</p>
<p>«Idvezlet és áldás a szombat napján imádkozóknak! Pécsi Simon
hiteles egyénektől vett értesítést arról, hogy azok, kik a
szentirás bizonyos helyeinek magyarázatában a többi keresztyénektől
különböznek, eltérésöket külső szakadással is meg akarják
állapítani.</p>
<p>«Hogy ez magában természetes és jogos vágy nem ütközik-e a jelen
körülmények között oly akadályokba, melyek legyőzhetetlenek? –
megfontolni való kérdés.</p>
<p>«Pécsi Simon át van hatva azon meggyőződéstől, hogy az igazság
nem a számára előlegezett jogokkal terjed, hanem elterjedvén,
szerzi jogait. Hatalma önmagában rejlik, nem pedig a külső
körülményekben.</p>
<p>«Pécsi Simon e meggyőződésre a keresztyén hit forrásánál jutott,
elmélkedvén és imádkozván Jordán partjain, az Olajfák hegyén,
Gethsemánban, Golgothánál,… a szentjászol és szentsír előtt.</p>
<p>«Pécsi Simon reményli, hogy azok, kik a tavasz első szombatján
őt Balázsfalván meglátogatnák, a barátságos fogadtatással elégülten
fognak haza térni.</p>
<p>«Reményli, hogy a kölcsönös fölvilágosítások útján, a zavargás
helyett egyezség és mérséklet fog szállani mindnyájok szivéke.</p>
<p>«Kiadta Pécsi Simon megbizásából Laczkó István, kinek a
fehérruhások közt a neve:
Ananias-Azariás-Nisael-Szombaton-viaskodó.» <span class=
"pagenum"><a name="Page_178" id="Page_178">-178-</a></span></p>
<h3>III.</h3>
<p>Kassai nagy válságok közt is rendkívüli nyugalmat és
higgadtságot birt kifejteni, de természeténél fogva indulatos volt,
s midőn a közönség szeme nem függött rajta, midőn minden szava és
tette nem lett a vele küzdő pártok ellenőrzésétől követve: akkor
dühe az ő cynikus lelkének egész ferdeségével tört ki.</p>
<p>– Megcsaltál engemet és megcsaltad Pécsit, nyomorult «szombaton
viaskodó». Hogy törjék szombaton a testedet mozsárban, hogy
vettessék szombaton az örök tűzbe lelked!… Mit tegyek e
nyomorulttal, ki egyszerre akar gaz és becsületes lenni? Csak jönne
bár meg az esze, hogy ismét veszíthesse el hajdúim keze közt! Bár
józanodnék meg minden nap reggelén, hogy a kín miatt alkonyra ismét
őrült lehessen!</p>
<p>E vad átok lett az elolvasott kézirat első benyomásának
eredménye.</p>
<p>S Kassai elég gyönge volt néhány perczig inkább gyűlölni Szőke
Istvánt, mint régi ellenségét: Pécsi Simont.</p>
<p>A szegény szombatos pap eljárása valóban oly rendkívüli, mint
megrendítő sorsa.</p>
<p>Erényre volt teremtve, de a viszonyok nyomása miatt bűnössé
lett.</p>
<p>Családját a bűnnel akarta megmenteni, becsületét a bűn veszélyes
eredményeinek elhárításával.</p>
<p>Ha Szőke soha Pécsi házába be sem lép, ez a kikelet első
szombatján szintén összehívta volna tanácskozásra <span class=
"pagenum"><a name="Page_179" id="Page_179">-179-</a></span> az új
Jeruzsálem hivőit, mert a thyatirai papnak megigérte, s mert
politikai tekintetekből szükségesnek tartá. Csakhogy ekkor
valószinüleg saját aláirásával ellátott és sokkal compromittálóbb
irányú körlevélbe teszi vala.</p>
<p>Szőke, midőn Kassai fenyegetésének engedve, a gyűlésre
fölszólítást kieszközlé, azzal is kívánta magát megnyugtatni, hogy
ha e tettnek – minden óvatosság mellett – veszélyes következményei
kimaradhatatlanok, akkor azok szintúgy fogják őt sujtani, mint az
áldozatra szánt Pécsit. És nem döbben-e vissza Kassai a bűnvádi
kereset megindításától, midőn az egyik pörbe fogott egyén az egész
ország színe előtt oly vallomásokat tehet, miknek következésében e
főur hivatala és becsülete veszendőbe mehetne? A kém, melyet
Szeredi kimondott, s melyet Szőke Deborah arczáról leolvasni vélt,
megsemmisíté a szerencsétlen ember álmait.</p>
<p>S most Kassai István, ki a vérontástól félt, fegyverrel
öldökölni nem tudott, képes lett volna a tébolyodott szemét saját
körmeivel vájni ki. Akkora volt az első perczekben fölindulása,
hogy ha titkára jelen van, talán rendeletet ad a legvadabb
kínzásokra. De csakhamar éles értelme uralkodni kezdett haragján.
Érzé, hogy most nagyobb és sürgetőbb kérdések forognak fönn, mint
egy elmebeteg elleni düh kielégítése.</p>
<p>Pécsit, ha gyűlést tart, be lehet ugyan fogatni, mihelyt tetten
érik, de lesz-e az engesztelődés szellemét lehellő fölszólítás után
e befogatásnak komoly eredménye? <span class="pagenum"><a name=
"Page_180" id="Page_180">-180-</a></span></p>
<p>Pécsi kezességre szabadon fog bocsáttatni.</p>
<p>A fiscalis director nem hajlandó a notapör sürgetésére, s ha
idegen unszolások miatt szigorral lépne is föl, kevés kilátás volna
a diadalra.</p>
<p>Mert fog-e az országgyűlés, a foganatba még soha sem vett
törvény drákói betűinek hódolva, halált és birtokkobzást mondani az
országnagy fejére azért, mert ez merész követelésektől,
törvénytelen lépéstől, lázadási kisérletektől akart – ámbár
tilalmas úton – néhány ezer alattvalót visszatartóztatni? Sőt még
az is bebizonyítható-e, hogy Pécsi valósággal szombatos, holott
fölszólításának szelleme majdnem ellenkezőre látszik mutatni? Nem
jöhet-e a bevett vallás leghűbb követője is azon helyzetbe, hogy a
rend föntartása iránti szeretetből az általa gyűlölt szombatosokat
a zavargásoktól minden eszközökkel megóvni iparkodjék? S ha az
országgyűlés a törvény holt betűihez viseltető tiszteletből
szükségesnek találná is Pécsi elitéltetését, nem volna-e a
fejedelem erkölcsi kötelessége a kegyelem jogát használni?</p>
<p>– Úgy van, – sóhajtá Kassai, – Pécsi az én szökött jobbágyomnak
egy uradalmat ajándékozhatna. S már most mit tegyek? Jogom van
elfogatni őt a tettenérés vagy a folytonos üldözés esetében. De az
egybegyült rendek színe elébe vitetve, szónokolni fog érdemeiről.
Majd még hosszasan rajzolja nemes föláldozását, melylyel a törvény
betűit megsérté, hogy a hazát megmentse. A bevett vallásoktól kér
halántékaira cserkoszorút, mert a sectariusok lefegyverzésére
munkált, élete koczkáztatásával. No! no! <span class=
"pagenum"><a name="Page_181" id="Page_181">-181-</a></span> s mit
fog rólam mondani a hazug, a szemtelen? Hogy személyes gyűlölségből
léptem közbe. De mivel bizonyítja állítását? – Nem kell bizonyítás!
fogja rivalgani Szeredi és a főurak pártja, mert szól a tény, szól
Kassai és Pécsi multja, szól leginkább az, hogy Elemér, a Kassai
István unokaöcscse és Pécsi Deborah elutasított kérője, volt az
elfogatási parancs végrehajtója. Így kiabálnak ők, ha alkalom
mutatkozik nyelvök megoldására. A rab hibáit a nemes szándék hazug
palástja takarná be, míg a pörfolyam közé csuszott legcsekélyebb
törvénytelenség meztelenül vitetnék a karok és rendek szeme elébe.
Pedig mikor folyt le notapör nálunk formasági hibák nélkül? Békessi
Gáspártól Zólyomi Dávidig minden elitélt honáruló némi panaszt
emelhetett a mód ellen, melylyel pöre vezetteték… S most? ugyan mit
tegyek most?</p>
<p>Kassai gyűlöletében főszerepet játszott az Elemér és Deborah
közti viszony megbomlása miatt támadt harag. De ha a fukar
nagybátya dúlt-fúlt is a falvakért s a gazdag ara-hozományért,
melytől unokaöcscse elesett: az még mélyebben bántá őt, hogy Elemér
az elutasított ifju, Pécsit nem gyűlöli, sőt menteni is kész. Aztán
Kassai, noha boszuból törekszik Pécsi megbuktatására, állhatatosan
hitte, hogy ellensége a bukást megérdemli a sértett törvények és a
közérdek szempontjából is. Emésztette tehát őt az a gyanu, hogy
Elemér Pécsi bűnét nem hiszi, s minden szigorú eljárást a
nagybátyja ellenséges indulatából magyarázna ki.</p>
<p>Ezért vágyott a formaságok sértésével is Elemért <span class=
"pagenum"><a name="Page_182" id="Page_182">-182-</a></span> oly
helyzetbe hozni, hogy kénytelen legyen saját szemével látni Pécsi
felségsértését és a vétkes törvény elébe állítására közvetlenül
befolyni.</p>
<p>Ez volt Kassai boszujában a költészeti elem.</p>
<p>S most meg van tőle fosztva.</p>
<p>Átlátta, hogy Pécsi körlevele után Elemért a cselekménytől távol
kell tartani, mert az elfogatás a boszu művének tekintetnék; mert e
hangulat miatt az országgyűlés a vád alól föloldaná a vádlottat, s
mert – a mi még mélyebb jelentőségű – az egész világon Elemér volna
legőszintébben meggyőződve Pécsi ártatlanságáról, s ő kárhoztatná
leginkább az ármányt, a gonoszságot – a nagybátyát.</p>
<p>Kassai egy perczig le is akart mondani a törvényes
föllépésről.</p>
<p>– Értesítem a komédia felől fiscalis directorunkat, hogy
nyomozzon, ha tetszik – mormogá leverten. – De minek fáradjak ezzel
is? A főispán elmozdítását fogom sürgetni, ha figyelmét a titkos
gyűlés ki fogná kerülni… Hm! könnyű lesz az ő mentsége; hisz
Székelyföldre utazott!… Azonban a kormányzó főbiró nem erőszakos
jellemű férfiu-e, kit, míg kerületi tiszt volt, zsarnoki
eljárásaiért vád alá helyeztek? Pécsi sürgette a közkeresetet, s
ideiglenesen hivatalától föl volt függesztve. Tehetek-e én róla,
hogy a szigorú törvényesség szerint őt illeti a szombatosok elleni
föllépés?</p>
<p>Kassait ez elmélkedés fölfrissíté, arcza elevenséget, kedélye
ruganyosságot nyert.</p>
<p>Ismét elolvasta a titkár levelét, s most már nem találta e
szorgalmas kutató észrevételeit sem együgyű, <span class=
"pagenum"><a name="Page_183" id="Page_183">-183-</a></span> sem
fontosság nélküli firkának. Különösen kedvelni kezdé épen azon
sorokat, melyek Pécsinek a szombatosok közötti népszerűtlenségéről
szólanak.</p>
<p>Azt hiszik a rajongók, hogy őket Pécsi föláldozni s mintegy el
akarja árulni, s hogy a szenvedélyes követelések korlátozásával
Rákóczi czélzatait mozdítja elő. Fölséges! A megaranyozni való
férfiak! Csak hinnék bár ezt tántoríthatatlanúl! Mikor bukott meg
egy eszme, egy párt vagy érdek más, mint a mint a túlzók heve
miatt?</p>
<p>Kassainak, midőn erre gondolt, bizodalma az esetlegek iránt
szilárd lett.</p>
<p>– Hadd legyen mérsékelt Pécsi, annál féktelenebbek lesznek az
igazi szombatosok. Csak úgy nem ismeri a szenvedélyt, mint a magus
a lelket, melyet fölidéz, melylyel magát akarja szolgáltatni!
Keleten utazott, s no! megtanulta-e a legmélyebb értelmű meséket?
Balázsfalva a könnyezésig sokra fogja őt oktatni… Két úton válhatik
döntő eredményűvé a titkos értekezlet: fűzé tovább eszméit Kassai.
Vagy a rajongók, Pécsi ellenzéseitől ingerelve, szélsőségre
ragadtatnak; vagy a kormányzó főbiró, a hivatali buzgóságtól
ösztönözve, a józan okosság határán túllép. S hátha ez is, az is
megtörténnék? Csak rajta, csak rajta! Veszítsétek el eszeteket ti;
én a szigorú törvényesség mellett maradok. Itéljen az országgyűlés,
törjön pálczát a bűnösök fölött! Mi, kik a törvény őrei vagyunk,
hadd szolgáltassuk részrehajlatlanúl az igazságot! A kormánynak
egyik fél részére sem szabad hajlani. Magas hivatását hogyan
tölthetné be másként? <span class="pagenum"><a name="Page_184" id=
"Page_184">-184-</a></span></p>
<p>Kassai a kormányzó főbirónak hosszas levelet irt, melyben
elmondá: mily tarka hirek keringenek a szombatosok szándékai felől.
Lehet, hogy igazak, lehet, sőt valószinü, hogy koholtak. Főleg az
látszik hihetetlennek, hogy a magyar zsidók a bevett vallások
rangját és jogait követelnék; de napjainkban sok rendkívüli és
megfoghatatlan történt. Példa rá Zólyomi Dávid lázadása, s a jámbor
Bethlen Istvánnak vádaskodása a budai basánál az ország választott
fejedelme ellen. Most ugyancsak szemesnek kell lenni még a falu
előljáróinak is, s annál inkább az oly tekintélyes uri rendű
férfiaknak, kikre egy kulcsos város vagy épen megye kormányzása van
bízva; mert a sátán nem alszik, s mentől több Istenkisértéssel jár
valamely terv, annál több sikerre számíthat, a közszellem
romlottsága, és a hivatalnokok erélytelensége miatt. Ki gondolta
volna, hogy a szombatosok zendülés végett összegyülekezni mernének,
s mégis beszélik, hogy meg fog történni! Némelyek a pártütés
helyéül Udvarhelyt, mások Kolozsvárt jelölik ki, de vannak olyanok
is, kik a kikelet első szombatja körül Balázsfalván vélik az
országháborítók találkozását végbemenendőnek. Csodálatos volna, ha
épen a fejedelem székvárosához ily közel szándékoznának a fölkelés
zászlóját kitűzni, s épen oly jeles főur kastélyában, ki szelid,
jámbor életéről ismeretes, s ki néhai Bethlen Gábor uralkodása
alatt akkora szigorral üldözte a kihágásokat, hogy buzgósága miatt
gyakran az ártatlanok is szenvedtek. Valóban igen nehéz ezt az
őrültséget föl is tenni; de ha csakugyan megkisértetnék, s az
előljáróság <span class="pagenum"><a name="Page_185" id=
"Page_185">-185-</a></span> behunyt szemmel elnézné, óriás
eredményű hanyagságáért még a szombatosok pártfogásának vádjára és
büntetésére is kitehetné magát; míg viszont, a dobra nem ütött s
erélyes rendszabályok alkalmazásával, a fenséges fejedelem és a
szeretett haza háláját érdemlené meg.</p>
<p>Ily hangon volt írva Kassai levele, melyet másnap reggel
gyorspostával küldött a kormányzó főbiróhoz.</p>
<p>Midőn pedig ezt elintézé, mintha pihenésre volna szüksége, még
hivatalszobáit sem látogatta meg. Ki sem bontá az actákat. A
fejedelmi udvart is kerülé. Senkit fel nem keresett. Mentől
kevesebb tisztelgőt fogadott el. Elővevé kedvelt iróját, Senecát, s
mintha a világ megszünt volna számára létezni, a bölcselkedés
komoly, vagy változtatás kedvéért, a szelid muzsák társaságának
szentelte óráit.</p>
<p>Akár tudományos foglalkozása, akár, ha inkább akarjuk hinni, a
leendő notapör okozá, de annyi bizonyos, hogy mihelyt a főbiróhoz
intézett levelét útra bocsátotta, többé sem Szeredi politikai
ármánykodásain, sem Bodó Klárának Zsófia herczegkisasszonyra
gyakorlott befolyásán, sem más apróságokon nem törte fejét, azt
tartván, hogy minden időnek meg van saját igénye.</p>
<h3>IV.</h3>
<p>– Édes leányom! – szólt Pécsi épen azon nap estéjén, melyen
Kassai a kormányzó főbirót értesíté, – kedves Deboráhm! arczodon
most mindig van valami merengés, mely igen hasonlít a bánathoz.
<span class="pagenum"><a name="Page_186" id=
"Page_186">-186-</a></span></p>
<p>– Csak az esik rosszul, atyám, hogy holnap nálam nélkül indulsz
Balázsfalvára.</p>
<p>– Szépséged s nyilt háztartásunk sok vendéget vonna hozzánk;
pedig teljes visszavonultságban óhajtanék pár hetet tölteni. Lásd,
gyermekem! csak kétszer volt nálam György herczegfi, csak alig
észrevehetőleg szaporodtak «remeteségem» fölkeresői, s mégis, mint
hallom, ellenségeink politikai czélokat gyanítanak barátságos
összejöveteleink okául. Hátha még Balázsfalván vendégségeket
adnánk! Mit nem mondanának? Mekkora veszélyt nem fedeznének föl
abban, hogy Pécsi Simon kastélya telve vendégekkel, hogy a déli
lakomát este víg táncz váltja föl, és a házi kisasszony megnyerő
modora elfeledtet valamit a régi viszályokból, a régi
gyűlöletből?</p>
<p>– De miért kell neked, atyám, ellenségeink rágalmától tartani?
Miért hiszed, hogy minden szájas vagy cselszövő ember minket
megbuktathat? Nincs-e házunknak szilárd alapja, nem erősek-e ivei,
nem nyugszik-e homloka márványoszlopokon? Én azt gondoltam, hogy
magának a földnek kell megrázkódni, és midőn falvakat temetett a
mélységbe, hegyeket mozdított ki régi helyeikből, csak akkor
félhetsz, ha házunk fala is repedéseket kap. Nem értem, atyám!
miért hárítod el annyi aggodalommal a befolyásra törekvés
látszatát. Nem kormányoztad-e Erdélyt évekig? s miért ütközöl meg,
ha valaki azt gyanítja, hogy a te engedelmes leányodon, Deboráhn,
kívül még mást is akarsz vezetni? Nem azt illeti-e a hatalom, a ki
hatalmas tekintélye, gazdagsága, erélye és belátása által? Miben
versenyezhet <span class="pagenum"><a name="Page_187" id=
"Page_187">-187-</a></span> Kassai veled addig, míg a bűnnek nem
fognak oltárt emelni? Miért tegyék a babérkoszorut az ő mocskos
halántékaira, nem pedig a te fenkölt, nemes homlokodra?</p>
<p>– Mi jut eszedbe, Deborah? – szólt Pécsi, keserű mosolylyal. –
Még ellenségeim közé vegyülsz, kik azt költik, hogy csendes
visszavonultságomat képes volnék a nagyravágyás hiú csábjainak
föláldozni!</p>
<p>– Ne nevezd, atyám! nagyravágyásnak a hivatást, a kötelességet.
Te magasabbra nem emelkedhetel, mint a mi vagy. Hisz! a fejedelmi
szék be van töltve. De többet szolgálhatsz a hazának, mint jelen
körülményeink engedik. S miért ne törekednél erre? És miért
titkolod előttem, hogy magad sem tartod pályádat bezártnak? Aztán
ki állíthatja, hogy csak ellenségeid becsülnek meg tégedet, midőn
az elviselt államférfiakhoz nem soroznak? Vannak barátaid is, kik
nem bántalmaznak azzal, hogy jövendődet tagadják. Mikó, Haller, s
mások sokat várnak föllépésedtől.</p>
<p>– Vajon mi hasznuk lenne megbukásomban, hogy arra egyengetik az
utat! – sóhajtá Pécsi. – Korlátnoka voltam Bethlen Gábornak, s azok
törekedtek vesztemre, kik most Kassai esküdt ellenségei! De mi van
bennem Kassaihoz hasonló, mely a gyűlöltetésben vele egy
színvonalra állítson? Elődöm szűcs, az övé erszénykötő: itt a
titok… Deborah, arczodra vér szökelt! Vagy talán a kandalló lángja
hevíté föl vonásaidat? Vonjuk hátrább székeinket, s beszélgessünk e
szép, magányos este, midőn vendégeink nincsenek, oly dolgokról,
melyeket egymás közt nem <span class="pagenum"><a name="Page_188"
id="Page_188">-188-</a></span> szégyelhetünk. Vajon mi a boldogság,
Deborah? Gyakran látok felleget homlokodon, s te sokszor képzelsz
engemet rossz kedvűnek. Hány fényes ruha, hány bál kellene neked,
hogy kerüljék az árnyak homlokodat? Hány falut vásároljak még, hány
palotát építsek, hogy a rossz kedv örökre száműzessék arczodról?
Nem tudnál-e hozzá vetni, vajon mennyi pénz vagy hatalom szükséges
rá, hogy egészen boldogok legyünk?… Gyulai mikor volt nálad,
Deborah?</p>
<p>– Hogy kérdezhetsz ily közönyös dolgot, atyám, midőn
érdekesekről kezdettél beszélni?</p>
<p>– Mert azt akartam mondani, hogy te alkalmasint legdúsabb ara
volnál és szépségre, műveltségre is, úgy vélem, nem utolsó. Anyád
öt évvel volt fiatalabb menyegzőjekor, mint te most vagy. Gyulai
régóta nem jött házamhoz.</p>
<p>A büszke Deborah szemébe könny szökelt.</p>
<p>– Meguntál-e, atyám? El akarsz-e magadtól taszítani, hogy oly
aggodalmasan keresed számomra a férjet?</p>
<p>– Szeretnélek boldognak látni.</p>
<p>– S nem vagyok-e az, míg körűlted élhetek?</p>
<p>– Azt hittem, Gyulai érdekel tégedet.</p>
<p>– Ha lettem volna is iránta némi vonzalommal, az inkább
szeszélyből, mint érzésből támadt, s esküszöm! már rég kialudt.
Hamvát sem találod meg. Bolygó fény volt, melynek nincs tűzhelye,
mely nem melegít, s mely nem lévén helyhez kötve, elröppent.</p>
<p>– De, Deborah! Gyulai eléggé ragaszkodott hozzád, s mégis
vagyonod, szépséged, elméd és jó erkölcsöd <span class=
"pagenum"><a name="Page_189" id="Page_189">-189-</a></span> nem
köthette le őt. Ne fordítsd el arczodat, Deborah! Miért
szégyenlenéd e vereséget? Azt hiszed, hogy mivel tetszelgésedet s a
hódítási vágy apró és ártatlan cseleit, melyekkel szivét be akartad
hálózni, észrevettem, most kevés véleménynyel vagyok vagy
bűbájaidról, vagy elmédről?</p>
<p>– Te soha sem beszéltél velem még így, s talán ily nézeteket
inkább az anya szokott mondani leányának és nem az apa.</p>
<p>– Anyád nem figyelmeztethet többé; engedd, hogy én tehessem.
Tudod-e, Deborah, miért vonult vissza mindinkább Gyulai? miért áll
ellene a varázsnak, melyet a gazdagság a szegényre, a szépség az
ifjura gyakorol?… Mert egy gyöngeségben hasonlít természete a
tiedhez, s e közös gyöngeség téged feléje vont, őt tőled
távolítá.</p>
<p>– Ugyan mit akarsz bennem fölleplezni, atyám!… Kezed eddig oly
gyöngéd volt.</p>
<p>– Ne rettegj, magamat is vádolom. Leányom vagy, csontomnak
csontja, véremnek vére… tévedésemnek folytatója és kiegészítője.
Gyulai pártában hagy tégedet, mert a családrégiségről nem sokkal
tart kevesebbet, mint Pécsi Deborah. Igazam van-e?</p>
<p>A leány lesüté fejét és hallgatott.</p>
<p>– De hová vezet e nagyravágyásod? Szív nélkül adod-e kezedet egy
régi családunak? S lesz-e az más, mint épen olyan férfiu, a kinek
szemében üres előitéletként tűnik föl, a mi a te büszke nézeted
szerint mindent kipótló tulajdonnak látszik? Fog-e ily férj egész
életen át küzdeni, hogy a főranguak közt számodra kényelmes helyet
vívhasson ki? vagy <span class="pagenum"><a name="Page_190" id=
"Page_190">-190-</a></span> talán jobbnak fogja tartani a szűcs
unokahugát magányba vinni, és kitelhetőleg elkülöníteni saját
rokonaitól is, kik épen azért, mert náladnál rútabbak, szegényebbek
és szellemtelenebbek, soha sem fogják azon egyetlen előnyöket
elhallgatni, hogy nemeslevelök régi? Oh, Deboráhm! a család
régisége silány előitélet annak, ki rá nem vágyik, de a ki nem
birja és vágyik rá, az tantalusi kínra van kárhoztatva, mert
elérhetetlenért eped.</p>
<p>– De honnan veszed, atyám! – szólt Deborah, – egy könnyüt
törölve le indulattól lángoló szemeiből, honnan veszed állításodat?
Nem volt-e szívem egykor Kassai Eleméré, s vonakodtam volna-e
kezemmel ajándékozni meg őt?… Ne haragudjál, atyám! hisz én örökre
lemondtam róla, s nevét csak mentségemül hozom föl.</p>
<p>Pécsi arcza sötét és merengő lett. – Gyermek voltál, Deborah,
midőn a piszkos zsobrák rokona érdekelt. Kevéssé ismerted akkor még
a világot, jellemed nem nyert szilárd körvonalokat. S végre is csak
az én indokolatlan, az én kába rokonszenvem fejtette ki kebledben
azon mulékony hajlamot, melyre most hivatkozál.</p>
<p>– S hogyan tudod, atyám, hogy Elemér iránti rokonszenved
indokolatlan volt? Nem nyugodott-e szintén csillagjóslaton, mint
későbbi ellenszenved? Akkor az égi testek védődnek mondták Elemért,
most üldöződnek állítják.</p>
<p>– Kebledben lehet ellenmondás, Deborah, de ne keresd azt az ég
boltozatján. Elemér csillagzatának jótékony hatását az enyémre
megváltoztatta a Kassai <span class="pagenum"><a name="Page_191"
id="Page_191">-191-</a></span> csillagházának malefikus befolyása.
Mi van ebben összeférhetetlen? Szeretném, ha több tiszteletet
tanusítanál azon tudomány iránt, melyet az ó-világ legnagyobb
bölcseitől nyertek örökségül századunk kevés avatottjai.</p>
<p>– Atyám, egykor valami kuruzsló nő a tenyeremből olvasta ki,
hogy herczegnővé leszek, s rokonaim úgy fognak tisztelni, mint
Józsefet testvérei, midőn inséges állapotjokban színe elébe
vezettetének. Emlékszel-e, mit mondtál nekem? «Az ember sorsa nincs
a tenyerére írva.» De atyám, hátha jövendőnk csak úgy van a
csillagokra följegyezve, mint a tenyerünkbe? Én, mint tudod,
szakítottam Elemérrel, azonban, ha az égi testek, midőn rád nézve
veszélyesnek állítják őt, azt akarják kijelenteni, hogy rossz
emberré lett, akkor, atyám! inkább hiszem a mennyboltozat minden
csillagát hazugnak, mint Elemért jellemtelennek.</p>
<p>Deborah könnyei sűrűn omlottak.</p>
<p>– Szerencsétlen gyermekem! hiszen te még most is szereted őt! –
kiáltá Pécsi, leirhatatlan megütközéssel.</p>
<p>Deborah bámuló tekintetet vetett atyjára, mint szokott az, ki
véletlenül új, nagy és hihetetlen hirt hall. Sokáig nézte a tisztes
agg komor vonásait, sokáig küzdött vagy gondolattal, vagy érzéssel,
s ajkai előbb mozdultak meg, mintsem szavát hallani lehetett
volna.</p>
<p>– Igaz, – mondá végre, – igaz, hogy én Gyulai csillogó, de üres
modorából tanultam Elemért becsülni, de mert most kedvezőbben
itélek felőle, mint <span class="pagenum"><a name="Page_192" id=
"Page_192">-192-</a></span> akkor, mikor Mikóék házában utólszor
találkozánk, következik-e, hogy szerelmem föléledt? Mintha mi
leányok azt zárnók legmélyebben szívünkbe, a ki legtöbb becsülést
érdemel! Mióta hiszesz, atyám! oly tökéleteseknek? Gyarló
teremtések vagyunk! Az Isten a külszín imádására alkotá a
némbereket. De minek is tévedtünk, atyám, ily csodálatos kérdések
és feleletek tömkelegébe?</p>
<p>– Deborah, te soha férjhez nem fogsz menni, – sóhajtá Pécsi.</p>
<p>– Azt hiszem én is. De nem vagyok-e eléggé boldog melletted,
atyám? Hol leszek oly szabad, oly független, mint körödben?
Találok-e más hajlékot, más háznépet, melyben semmi ne hasson
kedvetlenül, visszataszítóan ízlésemre, érzésemre? Ha
elkényeztetett, atyám, gyöngédséged, ha nemes természeted minden
közönséges és aljas látásától is elszoktatott, miért ütközöl meg,
hogy pártában kell maradnom? Te rangkórnak hitted a kiváló, a
megkülönböztetett iránti vonzalmamat, s kárhoztattál miatta, menj,
kérlek, az új családok társaságába, s keresd az ifjut, ki leányodat
boldogíthatná, és ha reá találsz, kezem az övé, csak fogadja
el.</p>
<p>– El van tévesztve egész életünk, Deborah! el van tévesztve! Te
a szenvedő vagy, én a bűnös. Rosszul neveltelek, rosszul szoktattam
magamat. Mi lesz belőled, ha engem az Isten magához szólít! s ki
tudja, nincs-e a halálangyal hátam mögött, és nem ereszti-e nehéz
kezét épen most a vállamra, hogy összeroskadjak? Oh, Deborah, mi
lesz belőled, ha életem helyett vagyonomat veszteném, s ki tudja,
<span class="pagenum"><a name="Page_193" id=
"Page_193">-193-</a></span> már nem osztoztak-e meg titkos
ellenségeim birtokaimon és csak az alkalmas perczre várnak, hogy
szándékukat végrehajtsák? Én voltam egyszer börtönben, és
vagyonvesztési pör alatt, pedig akkor igazságos fejedelem
uralkodott: nem történhetik-e másodszor is meg, s rám nézve
kedvezőtlenebb viszonyok közt? Soha pártütés nem forgott eszemben,
s mégis félig lázítónak tartottak.</p>
<div class="figcenter" style="width: 404px;"><a href=
"images/i006hq.jpg"><img src="images/i006.jpg" alt=
"– El van tévesztve egész életünk, Deborah!" title=
"– El van tévesztve egész életünk, Deborah!" /></a>
<p class="caption">– El van tévesztve egész életünk, Deborah!</p>
</div>
<p>– Ah! atyám, nem igazolja-e ez általad gáncsolt állításomat? A
kinek egyszer a hatalom kezében volt, mihelyt gyöngének látszik,
megaláztatástól tarthat. Azért mondottam, használd a kedvező
alkalmat, ne idegenítsd el magadtól azokat, kik most körödbe
gyülekeznek, törekedjél György herczeget érdekeidbe vonni, állj az
urak pártjának élére, küzdjél Kassaival a palotában, a társas
körökben, az országgyűlésen, s győzni fogsz bizonyosan. És ha nem
is győznél, a harcz alatt annyi erőt vontál össze, annyi férfikar
és rokonszenv fölött rendelkezel, hogy senki nem fog bántani;
megköszöni, ha tőled békében maradhat.</p>
<p>– Deborah! sokszor beszéltem neked, miként vívtak a circusban a
gladiatorok egymással az uralkodó és nép mulattatására, de nem jut
eszembe, hogy említettem volna oly gladiatort, ki hetven éves
korában vágyott a küzdhomokra lépni. Intézzék el egymás közt a párt
férfiai komoly vagy nevetséges tusáikat; az aggastyán okosan
cselekszik, ha a kandalló mellett ül, mint én most, és szerencsés,
ha oly kedves és szép gyermeknek, mint te vagy, dőreségein
mosolyoghat.</p>
<p>Pécsi közelebb húzódott a tűzhöz, s kezét Deborah <span class=
"pagenum"><a name="Page_194" id="Page_194">-194-</a></span> karjára
tette. A kandalló lángja az öreg tiszteletre ragadó és a leány
igézetes arczát megvilágította. Különben sötét volt a szobában,
senki sem hozta be a karos gyertyatartókat, senki sem gyújtá meg a
csillárt; – mert bizonyos méla érzések és eszmék a homályban
szövődnek, és sem az apa, sem a leány nem gondolt arra, hogy a
csengetyü zsinegét meghúzza.</p>
<p>– El van tévesztve egész életünk, Deborah! – szólt Pécsi, mélyen
sóhajtva. – De nem azért van eltévesztve, mert a hatalomból
kiestem, hanem, mert alacsony származásom mellett hatalomra
törekvém, s mert ismeretek után szomjazó lelkemet kincscsel akartam
kielégíteni. Átléptük a számunkra jelölt sorompót, s a világi
szerencsével cseréltük föl a boldogság föltételeit. Ha nem gyűjtök
mulandó vagyont számodra, ha nem veszlek körül a fényűzés és
választékos ízlés varázsával, kedélyed saját természetes
egyszerűségében fejlik ki. Kezed és szived nem vált volna külön;
együtt ment volna át egy őszinte, jámbor és hozzád hű férj
birtokába. Most meghasonlásban vagy magaddal s helyzeteddel. Aztán,
ha nem áhítozom emelkedés után, hatalmam a tudósok köztársaságában
lett volna nagygyá,… ott születésre nincs szükség, ott az ész a
hatalom s nem a származás. A ki engem ott buktatott volna meg, a
fájdalom helyett az öröm könnyeit látta volna szememben; mert a
tudomány birodalma azon előjoggal bir, hogy a jeles csak a jelesebb
elől hátrál, s a kitünő elhomályosítása a világosság terjedését
jelenti.</p>
<p>– Nem vitatkozhatom e téren veled, de sejtelmem <span class=
"pagenum"><a name="Page_195" id="Page_195">-195-</a></span> mondja,
hogy ábrándozol, atyám, s a fényes szín, mely a tudomány pályáját
körülfogja, képzeletedé, nem a tárgyé.</p>
<p>– Ne hidd, ne hidd! én csak úgy lehettem volna igazán boldog.
Ifju éveimben a föld három részén bolyongtam, küzdve szükséggel,
nélkülözésekkel, kitéve vad népek üldözésének, tenger-viharnak, s a
megmérhetetlen homokpuszták égető hevének. A teve kidőlt fáradság
és éhség miatt, de kedélyem nem tört meg. A hajó árboczát lesujtá a
villám, de reményem vitorláit soha sem vontam össze, és szép
partokat látott álmodó szemem, túl a fenyegető zátonyon, s fölötte
a sötét felhőknek. Most, Deborah! a vagyon kevés élvezetet igér, a
nyugalom nem nyugtat meg, a veszély nem edzi lélekerőmet. Az égen,
földön és keblemben ezer jel mutatja, ezer hang sugja, hogy hazámba
visszatérve, rosszul választék pályát. Nem kellett volna csekély
hivatalból nagyobbra, a nagyobból a legfőbbre törekednem, s világi
tekintélyemet a vagyongyűjtés eszközeivel emelni, de egyszersmind
behomályosítani. Az arany és ezüst, míg mértékletes vágyainknak
szolgál, hű szövetséges, mely belértékünket fejleszti, és
világosságra hozza; de ellenséggé válik, midőn szomjuhozzuk,
halmozzuk. Mikor nem feküdt a nagy kincsen valami átok? Vagy mások
hiszik magokat általunk megfosztottnak, vagy legalább mi érezzük,
hogy megfosztva vagyunk fogékonyságunktól, egyszerű örömeinktől és
a gondtalan vidámságtól.</p>
<p>– Atyám! tudnál-e szegény lenni? tudnál-e a polgári
egyszerűségben megelégedésre találni? Tudnád-e <span class=
"pagenum"><a name="Page_196" id="Page_196">-196-</a></span> oly
kicsiny szálláson, minő a Németországból hozzánk jött hires
tanítóké, boldognak vallani magadat?</p>
<p>Pécsi gondolkodó homloka mélyebb redőkbe vonult; kezét mélán
terjeszté ki a vasfogó után, s a kandalló bikkhasábjait ütögette. A
szikrák pattogtak, élesebb lángot vetett a tűz, és egészen
megvilágítá a merengő agg nemes, deli és bánatos vonalait.</p>
<p>– Oh atyám! – folytatá Deborah, – beférhet-e a folyó, mely
iszapos hullámain nagy terheket hord, azon kövecses, keskeny
mederbe, honnan csörgedezve és tükörtisztán indult ki?</p>
<p>– El van tévesztve egész életünk! – sóhajtá Pécsi, nem figyelve
leánya szavaira, vagy nem akarva rá felelni… Mivé lennél, Deborah!
– folytatá kevés szünettel, – ha vagyonunkat elvesztenők!</p>
<p>– De miért forogna a mi vagyonunk több koczkán, mint a másé?</p>
<p>– Mert több ellenségünk van, s mert a világ nem szokta meg
hozzánk tartozónak tekinteni azt, a mivel birunk. Falvaink nagy
részét a nép még a régi tulajdonos nevéhez köti. Idegenek vagyunk
sajátunkban. Deborah! az üstökös néha belép a bolygó égitestek
körébe, de azért nem tartozik a zodiakus rendszeréhez. Ott volt,
ragyogott, eltünt! Erdélyben az új családok nem vernek mély
gyökeret. Az első fellegszakadás kisodorja alólok a földet.</p>
<p>– Istenem, – sóhajtá Deborah, megrettenve, – te valami veszélyt
titkolsz előlem.</p>
<p>– Nem, leányom! – válaszolá csendesítőleg <span class=
"pagenum"><a name="Page_197" id="Page_197">-197-</a></span> Pécsi,
– csak azt óhajtanám, hogy sorsodat biztosítva lássam. De e vágyról
is le kell mondanom.</p>
<p>Deborah szemébe könny tolult. Az apa magához szorítá a leányt,
megcsókolá homlokát, arczát, s küzdött magával, hogy könnyeit
visszafojtsa.</p>
<p>– Atyám! te büszkének tartasz, s mégis azt véled, hogy nem
tudnám elhordozni a csapásokat! Szeretem a fényt, kényelmet, a
társaságot, de többre becsülöm magamat, mintsem hígyem, hogy
elvesztésökkel semmim sem marad.</p>
<p>– Ne hallják meg a kegyes csillagzatok e szavadat! Ne
kényszerítsenek arra, hogy büszkeséged e tűzpróbára kitétessék!</p>
<p>– Atyám! valami nyomja szívedet.</p>
<p>– Csak az a mindennapi gond, csak az az állandó aggodalom,
melynek tudná Isten miért? ma adtam először szavakat.</p>
<p>Most a komornyik vendégeket jelentett.</p>
<p>E perczben e különben szokott dolog oly csodálatosan hangzék,
hogy az apa és leány egyaránt meg voltak lepve általa.</p>
<p>Deborah szobájába, Pécsi a jövők elébe sietett.</p>
<p class="center">*</p>
<p>A látogatók természetesen Kassaival elégületlen főurak voltak,
kik a hatalmas minister bukását közelinek tarták.</p>
<p>Reményeikre hozhattak kecsegtető okokat, s most többet, mint
régebben.</p>
<p>A budai basa és a magyar király a béke megsértése felől
kölcsönösen panaszkodtak. Hol török őröket vágtak le magyar
portyázók, hol a szultán <span class="pagenum"><a name="Page_198"
id="Page_198">-198-</a></span> alattvalói raboltak nőket, fogtak el
egy-egy térítő szerzetest, s mindenik fél az elkövetett sérelemért
hevesen követelte az elégtételt, de eredmény nélkül.</p>
<p>A surlódások a budai basát mindinkább arra hangolták, hogy a
temesvári basa példáját utánozva, barátságos tanácsokat adjon az
erdélyi uraknak. Most volna ideje Konstantinápolyban engedélyt
sürgetni a vallásos nyomásért indítandó háborura, most a fejedelem
nem kopogtatna a fényes kapunál ok nélkül – ez vala a titkos
izeneteknek veleje.</p>
<p>Pécsi vendégei a fejedelemné buzgóságára és Szeredi ügyes
cselszövényeire támaszkodtak. Nem kételkedének, hogy a háború
lehetetlenné teszi Kassait, s hogy ha Rákóczi saját felelősségére
megkezdi az ellenségeskedést, a török hamar le fogja az álarczot
vetni, s megtörve a békekötést, egész erővel vesz részt a
hadviseletben.</p>
<p>A vendégek Pécsit szintén erélyes működésre ösztönözték.</p>
<p>Neki, mint egykor az erdélyi ügyek élén álló férfiúnak, voltak
még a portánál befolyásos barátjai, kiket a háborupárt érdekeinek
előmozdítására föl lehetett volna használni.</p>
<p>Erre czéloztak az urak, ez volt a tárgy, melyért a
fölvergődöttnél tisztelgének.</p>
<p>Pécsi átérté szándékukat, s úgy vezeté a társalgást, hogy
mielőtt nyilatkozhatott volna, már látható volt, miként mindent
megtagad, s hogy fölösleges vele részletes vitatásokba
ereszkedni.</p>
<p>– Nemzetes és nagyságos uraimék – szólt, megszorítva a távozni
akarók kezét, – bizonyára dicséretes <span class="pagenum"><a name=
"Page_199" id="Page_199">-199-</a></span> dolog, egy rossz
tanácsostól megmenteni a fejedelmet. Ha fiatalabb volnék, hevesen
ostromolnám Kassai eljárását az országgyűlésen, az országtanácsban,
s mindenütt, a hol jogom volna a közügyek felől nyilatkozni. De
akkor sem vegyülnék udvari cselekbe, akkor sem mártanám kezemet
titkos működések közé, mert tapasztaltam, hogy a kik Erdélyben
árulásért veszték fejöket, rendszerint hűk voltak a fejedelemhez és
hazához. Minden bűnök csak az udvar kegyelt tanácsosai
megbuktatására forralt tervekből állott, melyek mentől titkosabbak
valának, annál gyanusabb eszközök használatára vezettek. Ha Kassai
becsületes ember volna, akkor elmozdítása könnyebben történhetnék.
Nem volt nehéz, néhány névtelen ellenségnek engem a hatalom
tetejéről egyszerre a szamosujvári vár földalatti börtönébe
dobatni, de Kassai ördögi ügyességgel fogja magát védeni. Aztán, ha
sikerülne is őt megbuktatnunk, nagy kérdés: vajon a felső megyék
sérelmeért indított háboru hasznára lesz-e országunknak? vajon
uralkodónk Bethlen Gábor katonai tehetségét átvette-e a fejedelmi
pálczával együtt? vajon van-e általában a vallásnak világi
fegyverekre szüksége? s vajon egy szerencsétlenül végződő
hadviselet Erdély önállóságának nem vet-e véget?</p>
<p>– Mi ez aggodalmakat Kassai uramtól is hallottuk, – válaszolák
az urak gúnyosan.</p>
<p>Pécsi érzé, hogy szakított azon egyetlen szövetséggel, melyre,
ha hatalom után vágynék, még bizonyos pontig támaszkodhatott volna,
de nem vette szívére e veszteséget. <span class="pagenum"><a name=
"Page_200" id="Page_200">-200-</a></span></p>
<p>Szükség volt elvágnom a hidat, hogy azon vissza ne térhessek
többé – gondolá.</p>
<p>Halk léptekkel, borongó arczczal ment irószobájába, elővette egy
titkos szekrény kulcsát, s valami szinevesztett iratot vont ki.</p>
<p>Saját kérelemlevelének eredetije volt, melyet tizenöt évvel
előbb a szamosujvári börtönből írt Bethlen Istvánhoz, a
kormányzóhoz.</p>
<p>Látható elérzékenyüléssel haladott a sárga betűkön tovább.</p>
<p>– Ez a párt vádolt azzal, hogy a pozsonyi békealku alatt a
németektől ajándékot fogadtam el. S most szövetkezzem velök a
hatalomért? Soha! Mulandó jók miatt miért veszítenék az
önbecsülésből!</p>
<p>Tovább olvasott, de könny tolult szemébe, midőn a következő
helyhez ért: «Kivánom, hogy a mely vége volt Anamásnak és
Zaphyrának az elrablott pénzért, és a mely büntetés szállott
Geházyra, Eliseus szolgájára, Nanannak Cyrus királytól visszahozott
kincseért, én reám szálljon az, ha bűnös vagyok, ha pedig ártatlan
volnék, vegyék az átkot magokra hamis vádlóim!» Én ártatlan voltam!
– sóhajtá Pécsi. – De bocsásson meg az Isten nekik, hogy életemre
törtek, s nekem, hogy börtönbe és bilincs közt, a fájdalmaktól
elcsábítva, az ég boszuállását idéztem fejökre!</p>
<p>A falszekrénybe rejté a levelet, hogy tovább ne olvashassa.
Szokatlanul bús és ünnepi volt hangulata.</p>
<p>– A csillagzatok folyvást ellenségeim, – mintha mondanák: el van
tévesztve egész életed! De hát miért mosolygottak pályám fölött?
miért kisértek <span class="pagenum"><a name="Page_201" id=
"Page_201">-201-</a></span> kedvező sugaraikkal a fejedelmi
udvarba? miért voltak az igaz utról félrevezetőim? szegény
Deborah!</p>
<p>Pécsi hosszas virrasztása alatt elhatározta, hogy Balázsfalváról
visszatérve, többé semmi közügybe nem vegyül.</p>
<p>E perczben még csak a szombatosok sorsa birt előtte
érdekkel.</p>
<p>Le akarta beszélni őket a vakmerő lépésről, mely, szerinte,
bukásukat idézte volna elő.</p>
<p>Lehetetlennek hitte, hogy a mérséklet szükségét be ne
lássák.</p>
<p>Ha pedig túlcsapongnának, el volt tökélve velök is minden
összeköttetést megszakítani.</p>
<p>Egy perczig eszébe ötlött: vajon a balázsfalvi összejövetelt nem
fogják-e Kassai és többi ellenségei az ő üldözésére
kizsákmányolni?</p>
<p>De a körlevél ovatos szerkezetében bízott, a nemesi lak
szentségét, megtámadhatatlanságát szilárdnak tartá, lehetetlennek
képzelé, hogy valaki azért essék vád alá, mert az ország csendjének
háboríttatása ellen működik, s az izgatások elejét venni, a
fölhevült indulatok balirányának útját akarta állani.</p>
<h3>V.</h3>
<p>Dajka püspök Kassai fulánkos czélzatai óta, komolyan kezdé
félteni Zsófia herczegnőt, a fejedelmi udvart és heves vérű György
úrfit Bodó Klárától, a híres képmutatótól, ki az erkölcs álarczát
oly jól tudja hordani.</p>
<p>Szivét rettegés fogta el, midőn rágondolt, hogy <span class=
"pagenum"><a name="Page_202" id="Page_202">-202-</a></span> a
történhető szerencsétlenség valódi oka végtére is ő, mert nem
kellett volna szánalomtól indíttatva, oly némbert vezetni a
nagyasszonyhoz, kinek múltjával egészen ismeretlen volt. De hisz’
tévedt nőnek képzelte; s hogy teheté föl, hogy a fejedelemné az
ellenkezőjének hivésére csábíttatik? E mentség mást az önvád alól
föloldhatott vala, míg a jámbor püspököt nem nyugtatta meg.
Szorongása óránként növekedett. Azonban azt is fontolás alá kellett
vennie, hogy vajon Kassai nem unokaöcscse iránti vonzódásból
képzeli-e Bodó Klárát oly vétkesnek? S ekkor nem volna-e
kegyetlenség a különben is szerencsétlen némbert az udvarból
kiűzetni, hol az üldöztetés ellen menhelyet talált? Dajka nem tudta
fejéből kiverni azt a rögeszmét, hogy a gyűlölet és remegés, melyet
a Kassaival társalgáskor Klára arczán észrevett, vétkes szerelmi
viszonyból eredt, s negyven éves lelkészi pályájának tapasztalatai
arra inték, hogy épen ily kérdésekben kell az érdeklettek kölcsönös
vádjait kétkedéssel fogadni, és semmi elővélemény által túlságos
szigorra nem csábíttatni.</p>
<p>Alkalmat keresett tehát a nagyasszonynál Klárára vezetni a
beszélgetést, s általános czélzásokkal óvakodást tanácsolni az
idegen némber iránt, de intései annyira nem hordák magokon a
cselszövény mázát, annyira távol voltak minden rágalmazástól, hogy
épen őszinteségök miatt a fejedelemné figyelmét teljes mértékben
fölébreszték. Szóból szó fejlődött, s a püspök elbeszélé, a mit
Kláráról hitt, s a mit az öreg Kassaitól hallott.</p>
<p>Rákócziné arczán ingerültség jelei mutatkoztak. <span class=
"pagenum"><a name="Page_203" id="Page_203">-203-</a></span></p>
<p>Vette észre, hogy Kassai megkezdé titkos működését a szombatosnő
ellen.</p>
<p>Nem kétlé, hogy a gyanút benne a Zsófia herczegnőnél lefolyt
jelenet idézte elő.</p>
<p>Lehetségesnek tartá, hogy Kassai már sejté Klárában Laczkó
István nejét.</p>
<p>S a fejedelemné büszkeségét megtámadta azon helyzet, melyben
kénytelen a gyöngédség és szánalom tanácsának engedve, elhallgatni
pártfogoltja nevét.</p>
<p>Az első perczben már ajkain volt az egész titok, de szokott
óvakodása győzött a pillanat benyomásán. – Bizonyosak vagyunk
benne, szólt, hogy Klára nem ismeri Kassai Elemért; s ha ismerné,
csak hálával viseltetnék iránta. Egyébiránt, nem akarjuk kétségbe
vonni, hogy Kassai István uramnak lehet más és talán fontos oka,
azon személyről rossz hírt terjeszteni, kit főtisztelendőséged
hozzánk vezetett. Mi nem vagyunk a szivek és vesék vizsgálói; de
alig hiszszük, hogy a gyalázás, melylyel Klára illettetik, ne esnék
vissza azokra, kiktől kerül. Az idő hamar fog mindent világosságra
hozni, s addig is, míg ez történnék, figyelemre se méltassa
főtisztelendőséged a kósza hireket, s maradjon szilárdul a mellett,
hogy helyesen cselekedett, midőn egy ártatlan szenvedőt kegyelmembe
ajánlott.</p>
<p>– Az Isten ő szent felsége adjon magasságodnak – szólt a püspök
elérzékenyülve, – hosszas életet, hogy számos alkalma legyen
könnyeket letörleni, megvigasztalni a csüggedőket, bátorítani a
gyengéket, kikre az életben erős küzdelem vár! <span class=
"pagenum"><a name="Page_204" id="Page_204">-204-</a></span>
Nyugodtan távozom és semmi sem fog többé arra tántorítani, hogy
kétkedjem ott, hol országunk nagyasszonyának bölcsesége csak
bizalomra talál okot.</p>
<p>– S nincs is miért titkolja főtisztelendőséged, még Kassai előtt
is, jó véleményemet Klára felől – válaszolá Rákócziné, egy
uralkodónő ismét fölébredt büszkeségével. Lehet, hogy ő meg fog
ütközni e híren. Annál rosszabb rá nézve. Különben Klára kiléte az
én titkom, melyhez a világnak semmi köze, de ha Kassai uram ő
kegyelme mégis kiváncsi volna, másnál többet tudni felőle, akkor
forduljon hozzám. Neki, egyedül neki, adhatok fölvilágosítást,
ámbár alig képzelem, hogy örömét lelné benne.</p>
<p>Dajka püspök sokkal eszélyesebb volt, mintsem e határozott
nyilatkozatból bátorítást merített volna, hogy az öreg itélőmestert
bármiről értesítse.</p>
<p>– Minek fujjam, a mi nem engem éget! gondolá magában. Világos,
hogy a nagyasszony Kassai ellen föl van ingerülve, s nem illenék
papi helyzetemhez, hogy szóhordás által viszályt terjeszszek.</p>
<p>Ez oly keresztyéni, mint ildomos szempontból még csak azt sem
említé, hogy a fejedelemnénél volt.</p>
<p class="center">*</p>
<p>Szeredi hamar akadt a szombatos pap nyomára.</p>
<p>Segíté a hirtelen eltünt föltalálásában az a körülmény, hogy egy
kis birtokrésze Rápolthoz közel feküdt, s hogy a népre nagy
benyomást gyakoroltak a szökött jobbágy rejtélyes lénye, sötét,
érthetetlen, de babonás félelemmel hallgatott nyilatkozatai.
<span class="pagenum"><a name="Page_205" id=
"Page_205">-205-</a></span> A gonosz lélektől megszálltnak tarták,
s kivált miután a boszorkányság hirében álló vén Marcsához
vitetett, kerülte őt minden, s a ki csak vele találkozott,
keresztet vetve tért ki útjából.</p>
<p>A banya azonban az egész környéken ismeretes volt
gyógyításairól, s rossz hirét, üldöztetését leginkább annak
köszöné, mert szerencsésebb vala, mint a hátszegi borbély, a dévai
baromorvos, sőt oly betegének is visszaadta egészségét, kiről a
szászvárosi okleveles orvos már rég lemondott.</p>
<p>Szeredi még aristocratikus gőgjéből és gunyoros modorából is
sokat tudott föláldozni, midőn Kassai megbuktatását eszközölhette,
s rokonának, a fejedelemnének szolgálatot tehetett. Ezért
viseltetett rendkívüli részvéttel Szőke Pista és egész családja
iránt.</p>
<p>A portusi áradatkor épen Rápolt melletti birtokából volt
hazatérendő, melyet addig alig látogatott meg, de a hol most egy
roskadozó, elhagyott, s minden kényelemtől megfosztott lakban
huzamos ideig tartózkodott.</p>
<p>Visszaérkezésekor kétségkívül részletes értesítéseket hozhatott
magával a szökött jobbágy felől.</p>
<p>Szeredi sokkal erélyesebb volt, mintsem a nyert adatokkal
buktatási terveket ne kötött volna össze.</p>
<p>De a fejedelemné, noha nagy részvéttel viseltetett Klára iránt,
s noha a vallásháborút óhajtó párthoz szított, férje és az ország
iránti kötelességéről magas véleménynyel birt. Ezenfelül még
önérzete, büszkesége sem engedte, hogy bárkivel is egy hivatalnok
megbuktatására szövetkezzék. Legcsekélyebb rokonszenvvel sem
viseltetett Kassai iránt, de szorgalmáról, <span class=
"pagenum"><a name="Page_206" id="Page_206">-206-</a></span>
hűségéről és államférfiui képességéről kedvező véleménynyel volt.
Hibáztatta a hatalmas minister elveit, keveset tartott jelleme
felől, szerette volna tisztább kezekben látni a kormányt, de mély
erkölcsi érzete mellett sem élt akár azon csalálomban, hogy a
legjobb ember okvetetlenül legjobban kormányoz: akár azon
balvéleményben, hogy Kassai esküdt ellenségei csak azért
haragusznak rá, mert bűneitől irtóznak.</p>
<p>Míg tehát Szeredi Szőke Pista üldöztetését politikai czélokra
akarta kizsákmányolni, a fejedelemné elégnek tartá, Klára családját
az igazságtalan eljárás ellen biztosítani, a szenvedett
méltatlanságokért kárpótolni, s Kassait – a mennyiben
kikerülhetetlen volt – megszégyeníteni.</p>
<p>Ennélfogva nem állhatott rá Szeredi javaslataira.</p>
<p>S Dajka püspök látogatása után sem változtatta szándékát; csak
annak, mit Klára iránti aggodalomból néhány napig még függőben
akart tartani, siettetését határozá el.</p>
<p>A következő reggel a leányok termében egyszerre elterjedt a hír,
hogy «a fejedelemné titka» az udvarból eltünt.</p>
<p>Este még intézkedéseket tőn, még utasításokat adott némely
nehezebb női munkákban, de virradat után mindjárt, a Zsófia
herczegnő legújabb megrendelései végett, magához hivatta
Pethneháziné; azonban a nőcseléd, kit érte küldött, azon hírrel
tért vissza, hogy a kisasszony az éjjel elutazott.</p>
<p>Hova? s minő alkalommal? senki megmondani nem tudta.
<span class="pagenum"><a name="Page_207" id=
"Page_207">-207-</a></span></p>
<p>Köz volt a meglepetés, s még magasabbra lőn fokozva, midőn
Zsófi, ki Klárát minden délelőtt magához viteté, most nyugtalan
arczczal, sietve jött Pethneházinéhoz, s követelte tőle, hogy az
öltözködési órára okvetlenül előkerítse Klárát; különben maga fog
föllelésére intézkedéseket tenni, s ha megtalálják, többé oly
hanyag gondviselet alá nem bizza, mint az udvarmesternőé volt,
hanem szállására viszi, és saját őrizete alatt tartja. Ezentúl a
kamarása, Gyulai Ferencz, lesz Kláráért felelős.</p>
<p>A zenebonának a fejedelemné azon izenete vetett véget, hogy
Klára az ő parancsára utazott el, rövid időre.</p>
<p>Gyulai örvendett, már többé nem látá a bűbájos ismeretlent,
könnyű léptekkel, összeszedett arczczal, választékos izlésű s mégis
oly egyszerű öltözetben, haladni el mellette, és egy alig
észrevehető, de kecses bók után a herczegnő belső termeibe
sietni.</p>
<p>Meg volt elégedve, hogy e szép kisértettől megmenekült, kinek
föltünése mindig valami babonás megdöbbenést, valami badar
nyugtalanságot költött föl keblében. Mire valók is voltak e
haszontalan gerjedelmek, melyek a leendő államférfiú komoly
czéljaival ellenkeznek, s józan eszének szégyenére válnak? Ha
legalább a Pécsi Simon leánya volna Klára; vagy, ha legalább a
gazdagságot régi czimer kárpótolná! De ki hozhat föl még erre nézve
is kétségtelen adatokat? Milyen könnyű lesz neki egy álomképet
elfeledni, mely a földhöz nem tartozik, s hasonlít a légi
jelenetekhez, melyek csak pillanatig <span class="pagenum"><a name=
"Page_208" id="Page_208">-208-</a></span> kápráztatják a szemet, és
a láthatárról nyom nélkül távoznak!</p>
<p>Gyulai sokért nem adta volna, hogy Klára elutazott.</p>
<p>De ha lassan nyilt meg az ajtó; ha halk suhanást hallott közel
és távol: akkor szive összébb szorult. Ha az öltöztető két
palotahölgy a kitűzött órában a belső termekbe lépett, akkor ő
szokatlanul komorrá lőn. Ha Anna néne, vagy akárki más történetesen
Klára nevét említé, akkor ő mosolyogva, gúnyosan, de mindig
megkérdezte, hogy hová illant az a kóbor lány, kit a
herczegkisasszony oly nevetségesen szeretett, mintha karácsoni
ajándékban kapott báb volna?</p>
<p>A fejedelemné hintaja az első udvar kapuja előtt állt meg.</p>
<p>A nagyasszony épen sétakocsizásból tért vissza. Maga leszállott
ugyan, de Pethneházinét a friss lég további élvezetétől nem akará
elvonni, noha az szorosabban huzódék be a hintó szögletébe, összébb
szorítá felső ruháit, és kipirult arczából gyanítva, szembetünő
kedvet érezhete valamivel melegebb légmérsék iránt.</p>
<p>A fejedelemné szokatlan órában lépett férje lakosztályába, s
egyenesen a «kék teremnek» tartott, melyet Bethlen Gábor kisebb
tanácskozásokra használt; most pedig a fejedelem irószobája
volt.</p>
<p>Ott találta Kassait, ki harmadnap óta, most először jelent meg
az udvarnál.</p>
<p>A fejedelemné alkalmasint értesítve volt arról, hogy az
itélőmester úr még nem távozott el, sőt talán épen csak ezért lepte
meg látogatásával a fejedelmet, <span class="pagenum"><a name=
"Page_209" id="Page_209">-209-</a></span> még a tanácskozás vége
előtt; de talált ürügyet oly családi hírek közlésében, melyek
Rákóczit különösen érdekelték, s csak miután vele a
mellék-kabinetban nehány szót váltott, említé, hogy Kassainak is
akarna valamit négyszem közt mondani.</p>
<p>– Nem szeretem, midőn asszonyok vegyítik a politikába magokat –
szólt félig tréfásan, félig komolyan Rákóczi.</p>
<p>– Én az itélőmester urammal, – válaszolá a fejedelemné, midőn
már a kabinet ajtaján tartá kezét, – nem az országos, hanem csak a
rápolti dolgokról akarok értekezni.</p>
<p>Lehetetlen, hogy a hangosan ejtett végszavakat ne hallotta volna
Kassai, s ennélfogva a fejedelemné meg sem ütközött, midőn a
minister arczán a zavar és átallás észrevehető jeleire talált.</p>
<p>– Tanácsos uram! – mondá nyájasan, de határozott kifejezéssel,
kegyelmednek van egy félrefekvő birtokrésze, melyet czélszerűen nem
használhat. Igen lekötelezne, ha a vételárán nekem átengedni
sziveskednék. Hogy minden javítást és a gazdaság folytatására
szükséges ingóságokat szintén hajlandó volnék megvásárolni, az
önkényt értetik. A jószágrész, melyre czélzok, Rápoltnak alig teszi
negyedét.</p>
<p>– Rápolt, – szólt Kassai erőltetett mosolylyal, – fönségednek,
kegyelmes asszonyom, szintén nem esnék keze ügyébe.</p>
<p>– Igaz, de a vásárban nevezetes érdekem forog fönn.</p>
<p>Kassai kérdő tekintetet vetett a fejedelemnére.</p>
<p>– Szőke Istvánt akarnám a jobbágyság alól fölmenteni
<span class="pagenum"><a name="Page_210" id=
"Page_210">-210-</a></span> – szólt ez, oly hangosan, hogy tartani
lehetett, miként szavai behatnak a kis kabinetba.</p>
<p>Kassai meghökkenését daczczal igyekezett leplezni.</p>
<p>– Ha fönséged szerencsés emlékezőtehetségével birnék, meg tudnám
mondani, mennyi érdek köt Rápolton egyik vagy másik jobbágyhoz.
Most azonban csak annyit említhetek, hogy nem örömest válnék meg
épen e birtokrésztől.</p>
<p>– Reménylem, kegyelmed még sem fogja kérésemet visszautasítani.
Én Szőke Pistát szabaddá óhajtanám tenni, mert egészséges korában
sem alkalmas a jobbágy kötelességeinek teljesítésére, s miután
elméje most meg van támadva, csak gondos ápolás mellett remélhető,
hogy más és hozzá méltóbb hivatásra valaha képessé lesz.</p>
<p>Kassai szíve meghült, tagjai átfáztak azon gondolatra, hogy a
fejedelemné, a szombatosok ellen tervezett csiny előtt három
nappal, ily részletes adatokkal bir egy szombatos sorsa felől.</p>
<p>– Ellenségeim talán fönségednek nyomós érvekkel bizonyíták be,
mennyire nem volt jogomban Szőke Pistát szökött jobbágynak
tekinteni és letartóztatni.</p>
<p>– Kegyelmed e részben jogosan cselekedett, s nincs a
fejedelemnek, nincs az országnak akkora hatalma, hogy Szőkét a
törvényes földesúr hatósága alól kiragadhassa. De épen az
itélőmester uram érdekében óhajtanék a rápolti birtokrész
földesasszonya lenni. Mert Szőkét kegyelmed kémjének tarták, bár,
úgy hiszem, helytelenül.</p>
<p>– S ha kémem lett volna is, szólt Kassai, mit <span class=
"pagenum"><a name="Page_211" id="Page_211">-211-</a></span>
egyébiránt senki sem bizonyíthat be, még eddigelé a kormányokat nem
volt szokás azzal vádolni, hogy a dolgok felől miért igyekeznek
magoknak értesítést szerezni?</p>
<p>– Kétségkívül nem, válaszolá a fejedelemné. De vannak, kik azt
beszélik, hogy Szőke azért követeltetett vissza, még pedig a
törvényes eljárás megsértésével, mert nem akart kémmé
aljasodni.</p>
<p>– E hírt, melyet most van szerencsém először hallani,
alkalmasint Szeredi ő nagysága barátságának köszönhetem.</p>
<p>– Kívüle még maga a beteg is néha ily czélzatokat ejt.</p>
<p>– Tehát ellenségem és egy őrült vádolnak?</p>
<p>– Szőke Pista neje is tényekről beszél, melyek e gyanút
ébreszthetnék föl.</p>
<p>Kassai mintha villám által lett volna sujtva. Eddig csak
csodálkozott a fejedelemné adatain; most már megrémült, midőn egy
egészen ismeretlen körülmény merült föl. Hogyan értesült a
nagyasszony a szökött jobbágy nejének nézeteiről? mily nagy lehet
az összeesküvés, mely ily titok birtokába juttatá? minő buktatási
tervet kovácsolnak az ellenségek, kik annyi alattomossággal és
ügyességgel tudnak aláaknázni? S mindez a válságos balázsfalvi
gyűlés előtt három nappal történik!</p>
<p>E gondolatok, e talányok és aggodalmak egyszerre zuhantak
Kassaira, s lábai alatt ingadozni vélte a földet.</p>
<p>A fejedelemné emeltebb hangon folytatá:</p>
<p>– Tisztába hozni soha sem lehet az ily természetű vádat, de
megczáfolni is szintoly nehéz. <span class="pagenum"><a name=
"Page_212" id="Page_212">-212-</a></span></p>
<p>– Hátha – szólt most Kassai, egy ötlettől áthatva és
fölbátorítva, – hátha mégis más okból küldöttem volna a kapa és ásó
mellé Szőke Pistát, a szombatos szentet? Fönséged csak az egyik
felet hallgatta ki, s reménylem, kegyes lesz a vádlott mentségeit
is elfogadni.</p>
<p>– Részemről nem forog itt fönn semmi vád – válaszolá a
fejedelemné. Én óhajtanám megvásárlani Rápoltot; mert így
gondolkozom: ha kegyelmed jobbágyságban tartja Szőkét, akkor
ellenségei nemtelen boszú gyanújával terhelik; ha pedig
fölszabadítja, akkor nagylelkűségét félelemre, egy titok
felfedezésétől való megrettenésre magyarázzák. Úgy hiszem, egy
fejedelemné mindig aggódhatik, ha férje hű szolgái, bár hibájokon
kívül, fonák helyzetbe hozatnak.</p>
<p>Ekkor kilépett a kabinetből Rákóczi.</p>
<p>Kassai, mintha a magas tanú jelenléte legkevésbbé sem zavarná,
nyájas, mosolygó arczczal mondá:</p>
<p>– Tökéletesen megnyugszom fönséged kegyes ajánlatában. Rápolti
birtokrészem eladásáról a szerződést még ma délelőtt a fejedelmi
udvar ügyvédével együtt irásba foglaljuk!</p>
<p>– Kár volt itélőmester uramnak az alkuval sietni – szólt nevetve
Rákóczi, mert a fejedelemné bizonyosan aranybányát fedezett föl a
rápolti hegyekben. Különben megfoghatatlan, hogy takarékos létére,
miként birt öt percz alatt a fizetendő összlet iránt tisztába jönni
épen kegyelmeddel, kit eddigelé még rokonunk, Szeredi sem tartott
javíthatatlan pazarlónak. <span class="pagenum"><a name="Page_213"
id="Page_213">-213-</a></span></p>
<p>– Részemről, fönséges uram! nem panaszkodhatom a szerződésre. A
jószág és az ingóságok valódi árát kapom vissza. S csak egyet
sajnálnék, azt tudniillik, ha ő magassága, a fejedelemné a
jobbágyság alól fölszabadítaná egyik emberemet, kit én a bitófa
alól követeltem vissza, hogy életét megmenthessem. Szép eszű,
mívelt férfiú; de makacs lázadó volt, ki legerélyesebben izgata a
szombatosság mellett. Az Isten keze az ő bűnös fejére nehezedék, s
terhes nyavalyával sujtá. Bármily gonddal orvosoltattam, egészsége
helyreállításához kevés a reményem. De azt bizonyosan tudom, hogy
ha tébolya megszünnék, a szombatossági őrjöngés még szilajabban
törne ki belőle. Nem szeretném, ha Rápolt valaha történeti
nevezetességre jutna, ha onnan terjesztene egy rajongó kanócza az
egész országra szétáradó égést.</p>
<p>– Az itélőmester Bodó Klára férjéről beszél, szólt a
fejedelemné, a magas hitvestárs felé fordítva tekintetét. Fenséged
hivatalnokait szólítottam föl, hogy küldjenek hozzám kimerítő
tudósítást e férfiú magaviselete felől. Ma vettem a háromszéki
alkirálybiró levelét, melyben említi ugyan, hogy a kérdés alatti
személyt sokan szombatos papnak tartják, de egyszersmind
bizonyságot tesz jámbor, szelid és mérsékelt magaviseletéről.
Fölhozza a közsajnálkozást is, melyet véletlen eltünése okoz. A nép
kedvelte őt becsületes életéért, nejét pedig az egész vidék áldja,
mert a szerencsétleneknek vigasztalója, a betegeknek ápolója, az
ügyefogyottaknak tanácsadója volt. Fönséged tudja, hogy az illető
tisztek megtalálására engedélyt kértem. <span class=
"pagenum"><a name="Page_214" id="Page_214">-214-</a></span></p>
<p>– Most már emlékszem. Tehát Bodó Klára, kinek szépségét Zsófia
herczegnő az egekig magasztalja, a jobbágy szombatosnak
hitvese?</p>
<p>– Megszünik holnap jobbágy lenni – válaszolta a fejedelemné.</p>
<p>– Ne siessen fönséged a fölszabadítással, jegyzé meg a
fejedelem, mert itélőmesterünk emberismeretéről, belátásáról és
tapasztalatairól többet tartok, mint egész székelyföld
hivatalnokainak értesítései felől.</p>
<p>– Általában magam is, válaszolta a fejedelemné; de a jelen
esetben kénytelen vagyok hinni, hogy az itélőmester uram
tévedt.</p>
<p>– Legyen bár úgy; nem örömest tűrök udvaromban szombatost. Rossz
példa volna, mely keserű gyümölcsöket teremne. Fölbátorítaná a
rajongókat, s félelemmel töltené be az igazhitűek szivét. A törvény
hűtlenségi vád alá veti a szombatosok pártfogóit is, s alig folyt
le négy hó azóta, hogy a kulcsos városok falaira szegzett rendelet
által ébresztettük új életre a szunnyadó törvényt. S most már
fönséged egy szombatos pártfogójává akar lenni? Kit büntethetünk
meg, ha nem pöröltetjük be legelőször saját hitestársunkat, Erdély
fejedelemnéjét?</p>
<p>– Ezt ő magassága iránti gyöngédségből nem említém, noha
aggodalmaim kútforrása volt – szólt szeliden mosolygva Kassai.</p>
<p>– Én nem a szombatost, hanem a súlyos betegségben sinylőt veszem
védelem alá. A keresztyén könyörületnek nincsenek a
hitfelekezetektől függő <span class="pagenum"><a name="Page_215"
id="Page_215">-215-</a></span> korlátai. Alamizsnája, ápolása még a
pogányokra is kiterjed.</p>
<p>– De hát mit tesz akkor, midőn a beteg fölgyógyul, s fönséged
csak a szombatost lesz kénytelen maga előtt látni? kérdé
Rákóczi.</p>
<p>– Azért szabadítom föl még mint beteget a jobbágyság alól, hogy
midőn egészségét vissza fogja nyerni, ne legyen velem semmi
összeköttetésben.</p>
<p>– De Bodó Klára, kit fönséged magához vett, nem látszik orvosi
kézre szorultnak; ellenben csaknem bizonyos, hogy férje
tévedéseiben osztozik.</p>
<p>– Igyekezni fogok hiteszméit megvizsgálni, s ha azok nem
volnának oly hibátlanok, mint tettei, mint egész magaviselete,
akkor buzgó könyörgéssel folyamodom az Istenhez a rábeszélés, az
ékesszólás adományáért, hogy sikerülhessen Bodó Klárát
megtérítenem.</p>
<p>– Mondja meg fönséged, szólt Rákóczi, ki lesz tehát már ezentúl
a szombatosok pártfogója? kit büntethetünk meg vagyonkobzással e
pártfogásért? s kicsoda nem hozhatja fel önvédelemül, hogy azért
czimborál a «titkos secta» követőjével, mert a megtisztított
evangelikus hithez akarja visszavezetni?</p>
<p>– Úgy vélem, akkor pártfogoljuk a szombatosokat, midőn
hiteszméik mellett szónoklunk, irunk, midőn a szombatosságért
elitélteket védelem alá veszszük, elrejtjük, s a büntetés alól
tilalmazott eszközökkel vonjuk ki. Ámbár megvallom, nehéz
megpróbáltatásra volnék akkor is kitéve, ha egy elitélt szombatos
keresne palotámban menhelyet. Azt pedig bizonyosan tudom, hogy nem
szünném meg fönségednek <span class="pagenum"><a name="Page_216"
id="Page_216">-216-</a></span> esdekelni, sőt mint fejedelmem előtt
térdre is borulnék és összefogott kezekkel könyörgenék kegyelemért,
ha értésemre esnék, hogy Erdélyországban valaki a vallásáért
itéltetett halálra. A megkegyelmezési jog azért adatott az
uralkodóknak, hogy a törvény szigorát józan könyörület által
enyhítsék.</p>
<p>– Ime! jegyzé meg Rákóczi mosolyogva, a fejedelemasszonytól igen
épületes tanítást kaptunk a politikából! Nem szeretném, ha
közelebbről valamelyik szombatost fiscalis directorunk üstökön
ragadna, mert buzgóságával házi békémet háborítaná meg. Kegyelmed
itélőmester uram nőtlen, s nem lehet tiszta fogalma arról, mit tesz
az, midőn feleségünk azzal fenyegetőzik, hogy kivánsága
teljesítéseért térdre borulva fog könyörögni. Uram! e szelidnek
látszó szavak a legerősebb vihart jelentik, a mely csak átvonulhat
a házi élet egén. Egyébiránt a tréfát félretéve, úgy hiszem magam
is, hogy a szigorú törvény fölélesztésével már elértük czélunkat,
mely a magyar király ellen indítandó háborúnak időelőtti sürgetését
akarta háttérbe szorítani. Hagyjuk a kábákat négy fal közt az új
Jeruzsálemről ábrándozni. Csak ne izgassanak, ne követeljenek, ne
adjanak rendetlenségre, megbotránkozásra alkalmat.</p>
<p>Kassai helybenhagyólag mosolygott, de szive mélyen föl volt
gerjedve.</p>
<p>Régóta nem virradt számára ily szerencsétlen nap.</p>
<p>Terveinek egész építménye alá volt aknázva.</p>
<p>Ha Balázsfalván zavar nem történik, ha a túlzók felül nem
kerülnek, ha Pécsi mérséklete győz, akkor a kormányzó főbiró
közbevegyülése oly eredményeket <span class="pagenum"><a name=
"Page_217" id="Page_217">-217-</a></span> idézhetne elő, melyek
Kassai ellenségei kezébe éles fegyvert szolgáltathatnak, kivált
miután a fejedelemné mai nyilatkozata és a fejedelem zárszavai arra
mutatnak, hogy az udvar neheztelése okvetlenül sujtaná azt, ki
hebehurgyán engedné magát az üldözés művének megkezdésére
ragadtatni.</p>
<p>– De nem késő-e már segíteni a dolgon? e kérdést a hazatért
itélőmester órákig forgatá elméjében.</p>
<p>Úgy hozzászokott a boszuhoz, annyi alakban látta a földre
tiporva és összezúzva Pécsit, hogy nehéz volt e kedvencz képektől,
e kielégítő érzésektől megválni.</p>
<p>Aztán mellőzve a belső okokat, s csupán magát a tényeket
tekintve, ő a jog terén állott.</p>
<p>Csak az szólana ellene, ha világosságra jönne, hogy Szőke Pistát
Pécsi Simonnál nem egyedül kémnek, hanem bűnre ingerlőnek is akarta
használni.</p>
<p>De nincs-e megtébolyodva Szőke Pista? Ki adna hitelt egy őrült
állításainak? és végre is maga a körirat, melyet Szőke fogalmazott,
nem bizonyítaná-e be épen azt, hogy ha e szombatos csakugyan Kassai
kémje volt, akkor a bűnre ingerlésre nem nyerhetett tőle
utasítást.</p>
<p>Ez oldalról tehát védve érezte magát minden megtámadások
ellen.</p>
<p>Midőn pedig a kormányzó főbiróhoz írt sorait elméjében ismét és
ismét föléleszté, szintén vigasztalást talált abban, hogy magát
akármely perczben különválaszthatja e hivatalnoktól, sőt szigorú
vizsgálatot is rendelhet ellene, haragja egész sulyát éreztetheti
vele. Mert a levél egyetlen betűje sem fogja <span class=
"pagenum"><a name="Page_218" id="Page_218">-218-</a></span> a
Balázsfalván történendő jogtalan vagy tapintatlan eljárásért a
közös felelősséget megállapítani.</p>
<p>– Nem változtatok terveimen! mormogá asztallámpája előtt még
virrasztva, de hosszas tusakodás után már egészen lecsillapult
kedélylyel. Hadd görögjön a koczka! Nem lehetetlen, hogy egy napig
neheztelni fog az udvar, azonban mit hozhat föl még Szeredi is
ellenem sikerrel? No! meri-e elvitatni, hogy minden tettem nem
folyt hivatalos állásomból? Pécsit gyűlölöm, de melyik törvényt
áldoztam föl gyűlöletemnek? melyik törvény büntetését olvashatják
fejemre? s nem volnának-e csak oly veszélyesek, és az ország
végzéseinél fogva csak oly szigorúan üldözendők a szombatosok, ha
Pécsi nem születik is? száradhat-e nevemre az ártatlanul ontott vér
vádja, ha az utolsóig ki is irtatnának a rajongók? A notapört a
közvádló vinné, az itéletet az országgyűlés mondaná ki, a fejeket a
bakó vágná le. S ki foghatja rám, hogy közvádló, országgyűlés, bakó
vagyok? Hadd gördüljön a koczka!</p>
<h3>VI.</h3>
<p>Laczkó István idegrendszere sokkal nagyobb válságon ment át,
hogysem a vén Marcsa orvosi tudománya hamar és bizton segíthetett
volna rajta.</p>
<p>De Kassai, midőn démoni boszuból az őrültet a gyűlölt Marcsa
keze alá adta, bár akaratja ellen, oly jól intézkedett annak
ápolásáról, mintha a felebaráti szeretet legmelegebb érzése vezette
volna.</p>
<p>Marcsa indulatos és bősz volt a gunyolódó gyermekek <span class=
"pagenum"><a name="Page_219" id="Page_219">-219-</a></span> s az őt
üldöző emberek iránt. Mondják, hogy kuruzslása miatt tej helyett
vért eresztett Kata meg Jutka asszony tehene, mondják, hogy az
ispánt, ki őt kalodába tétette, jó erkölcsű lova azért veté egy
mély árokba, mert bal fülébe a banya taplót dugott; mondják, hogy a
falusi biró háza azért égett el, mert azelőtt való nap a korcsmában
esküvel erősíté, mikép az alispán ő kegyelme legfölebb két hét
mulva borsószalmán fogja Marcsát megperzseltetni; mondják, hogy a
bojtár kedvencz juha épen akkor ellett kétfejű bárányt, midőn az
arczul csapta nejét, mivel a szomjas Marcsának megengedte a
korsóból ivást.</p>
<p>Szóval, sok gonosztettel vádolták Marcsát, s ha némelyike nem
volt is bebizonyítható, az legalább kétségtelen, hogy midőn
fölingerelték, átkozódni hatalmasan tudott, s hogy a reá kurjongató
gyerekeket, ha hébe-hóba utolérte, meg-megütögeté. E bűneit némileg
enyhítette, hogy szegény létére minden jutalom nélkül is örömest
gyógyítá a nyavalyásokat, de a faluban ritkán volt módja tudományát
alkalmazni, mert a jámbor életüek inkább akartak meghalni, mint
boszorkányság által fölépülni, s a kiket Marcsa kigyógyított, azok
gyakran oly rossz erkölcsű emberek voltak, hogy helyreállított
egészségök miatt, a népnek új oka volt a banyát a Marosba
fulasztással fenyegetni.</p>
<p>Szőke Pista a rettegett, de nem gyűlölt betegek közé
tartozott.</p>
<p>Gyalázta ugyan az ördögök fejedelmét, ki őt megrontá, s
világosabb perczeiben még Kassait is, de véleménye e részben Rápolt
lakosainak nézeteivel <span class="pagenum"><a name="Page_220" id=
"Page_220">-220-</a></span> egyezett. S ha tőle, mint megszállottól
féltek is, e kényelmetlen érzést ellensulyozá, hogy a míg csak
zsebében költeni való pénz volt, a koldusnak fillért, a bénának
apró ezüst pénzt adott, és soha sem bántá azokat, kik iránta
igazságtalanok voltak.</p>
<p>S mint örűlt Marcsa az egészen tőle függő betegnek, kit senki
számon nem kér, kit ha tetszik, kuruzsolatokkal, ha tetszik,
gyógyfűvekkel orvosolhat, s ki még meg sem szidja őt azért, ha
javulást érez, ha csendesen aludt, s ha ereje valamivel gyorsabban
jön meg, mint a hogy természetes úton hihető volt.</p>
<p>Marcsa talán, mert úgy tanulta, vagy talán a titokszerű és
csodálatos iránti vonzalomból, orvosságait phantastikus
szertartások közt, és holdjárat által kijelölt pillanatokban
szedte, szárította, s főzte. Aztán a növények nedvének hatását
fokozni akarta leéneklésekkel, bűvölt szenesvízzel, s ujja hegyében
rejlő titkos erőnek, melyről korunk delejezői is oly sokat
tartanak, a beteg testébe áttételével. Ez a gyógyrendszer nagy
béketűrést kivánt attól, a kire alkalmazták, s nem látszott a rossz
lelkek segítségre hivásánál egyébnek. Könnyen megfogható volt
tehát, hogy Marcsa betegei közül sokan megtagadták tőle az
engedelmességet, a kik pedig a haláltól féltökben mindent
teljesítettek, a visszanyert egészségért ellenségeivé váltak.</p>
<p>Szőke Pista zugolódás nélkül vetette magát alá minden orvosi
kisérletnek, s valamelyik a Marcsa szerei közül csakugyan kedvező
hatást gyakorolt idegeire.</p>
<p>Zavart eszméi tisztultak, s voltak perczek, midőn <span class=
"pagenum"><a name="Page_221" id="Page_221">-221-</a></span> csaknem
egészen világosakká váltak. Volt huzamosb időköz, midőn egészen
élvezé a jelent, s mindent, mi körüle történik, észrevett és
fölfogott.</p>
<p>Néha a multba mélyedt be, s e zilált és összeszaggatott
szövetből is visszaemlékezése egyes fonalszálakat kikeresett,
összefűzött, s meglehetősen hű részletté alkota.</p>
<p>A vén banya pedig nevetett, sírt és átkozódott örömében, midőn
Szőke Pista feleségéről, gyermekeiről, lakáról, kertjéről és
áhitatos hiveiről szépen és hosszasan regélt.</p>
<p>Ilyenkor aztán Marcsa is elmondá, hányan állítják, hogy saját
szemeikkel látták volna őt a kürtőn kirepűlni. Pedig az alkalmasint
hazugság, tevé hozzá rejtélyes mosolylyal. Elbeszélé, hányan
támadtak ellene, kik neki köszönik életöket. S kérte Laczkót, hogy
ne legyen háládatlan iránta, ne szökjék meg búcsú nélkül, ne tegyen
ellene hamis esküt, ne beszélje el gyógyítása módját, ne panaszolja
be a szolgabirónak ördöngösségért és hígye el, hogy ő tudna ugyan
rosszakarói szőlőjére jégesőt idézni, tudná egész Rápoltot
felhőszakadás által a föld szinéről eltörölni, de tenni nem akarja,
valamig csak a kétségbeesésig nem fog üldöztetni.</p>
<p>Laczkó homályos pillanataiban komolyan elhitte, a
világosabbakban pedig szeliden megmosolygá a vén asszony
dicsekvéseit.</p>
<p>S így éltek nagy békeségben egymással.</p>
<p>A banya majdnem sajnálta, hogy gyógyszerei jobban hatnak, mint
maga is hivé, s pár hónap alatt talán meg kell válnia azon
csodálatos embertől, ki <span class="pagenum"><a name="Page_222"
id="Page_222">-222-</a></span> még soha sem fenyegette őt
vízbefulasztással, s ki bár úrnak látszik, parasztruhát hord,
szökött jobbágynak mondja magát, s a háznál minden terhesebb munkát
úgy teljesít, mintha érette fizetése járna.</p>
<p>Egyszerre azonban megfoghatatlan változás mutatkozott a
betegen.</p>
<p>Marcsa tudnillik csatangolásaiból hazatérve, egy hóvirágot
hozott.</p>
<p>Midőn a távozó tél e jelét Szőke Pista észrevevé, keresztbe fogá
kezét és sokáig nézte.</p>
<p>Marcsa kiment a konyhára, tüzett rakott, hogy ebédet készítsen,
s legalább félóráig künn maradt.</p>
<p>Midőn ismét a szobába jött, Szőke Pistát ugyanazon helyzetben
találta, melyben hagyá.</p>
<p>Mellén átkulcsolt karokkal, redős homlokkal, mozdulatlan állott
a beteg. Pista szemei bősz fénynyel, átható éllel függöttek egy
ponton, mintha még mindig a hóvirágra tekintene. A magába mélyedés
e csodás neme akkora fokú volt, hogy nem hallá a közelgő lépéseket,
a megszólítást, s nem érzé, midőn Marcsa rá tevé kezét, mintha
álomból akarná fölébreszteni. A vén asszonynak erősen kellett őt
megrázni, hogy eszméletre hozza, ekkor pedig hüledezve nézett az
alkalmatlankodóra, mintha nem ismerné, s midőn meglepetése szünt,
arczvonalai sötét, ravasz, rejtező kifejezésbe burkolóztak.</p>
<p>Hiába tudakolt Marcsa, mert kikerülő választ nyert.</p>
<p>A beteg később sem nyilatkozott elmélyedése okáról. Általában
tartózkodóvá lett. Ritkábban mosolygott, ritkábban társalga
Marcsával, szeretett magányosan <span class="pagenum"><a name=
"Page_223" id="Page_223">-223-</a></span> lenni, s valamit forralt,
valamin gondolkodott, valami fölött küzdött esze és kedélye.</p>
<p>– A tavasz! a tavasz! sóhajtá végre. Mit is akar tőlem ez a
tavasz? Csakugyan nem szökött el? Megjelen a folyó esztendőben is?
Azt véltem, föllázadt a természet ellen s nem akarja e kényúr
robotját teljesíteni! Marcsa anyó, hiszi-e kend, hogy lesz valaha
tavasz?</p>
<p>– Minden bizonynyal, fiam! hisz már kezd a hó olvadni.</p>
<p>– Annál rosszabb! annál rosszabb! jegyzé meg Laczkó s a
szegletbe huzódott, hallgatva, merengve.</p>
<p>A hó csakugyan olvadott. Bő hullámokkal hömpölyge a Maros, s
medrét néhol keskenynek találá, és a rónán szétteríté árjait.</p>
<p>A nap pedig ragyogott, s melege érezhetőbb lett.</p>
<p>Minden sugár, mely a természet fejlesztésére hatott, élesíteni
látszott a beteg elméjét, s nyugtalanítani szivét.</p>
<p>Marcsa a kis kert sövénye mögött néhány császnára és ibolyára
talált. Bokrétába köté, s a még alvó Laczkó Pista ágya elé tevé az
asztalra.</p>
<p>A vén asszonyt csakhamar egy lebetegülő nőhez hívták, s
paraszt-ebéd előtt nem jöhetett vissza.</p>
<p>Pista kérő és parancsoló tekintettel lépett elébe.</p>
<p>Arcza sápadt és fájdalmas kifejezésű volt.</p>
<p>Gyaníthatólag nagy küzdelmeken ment át.</p>
<p>– Marcsa anyó! szólt, megragadva a banya kezét, kend titkos
mesterségből él. Mihez ne tudna tehát? Úgy-e e virágokat (ekkor a
bokrétára mutatott) téli álmokból ébresztette föl? Nemde, ott
voltak <span class="pagenum"><a name="Page_224" id=
"Page_224">-224-</a></span> szekrényében a száraz fodormenta, az
ökörfark és méhfű közt, magok is szárazon s elfonnyadva.</p>
<div class="figcenter" style="width: 389px;"><a href=
"images/i007hq.jpg"><img src="images/i007.jpg" alt=
"– A tavasz! a tavasz! – sóhajtá végre." title=
"– A tavasz! a tavasz! – sóhajtá végre." /></a>
<p class="caption">– A tavasz! a tavasz! – sóhajtá végre.</p>
</div>
<p>– Nem, fiam! most nyiltak ki a kertsövény mellett.</p>
<p>– Esküdjék meg, Marcsa anyó, hogy nem ördöngösség által
születtek újra.</p>
<p>– Miért ne esküdném, fiam! Hisz annyira még nem vittem a
varázslatot, hogy a tavalyi virágokból frisseket tudjak
teremteni.</p>
<p>– Úgy hát, Marcsa anyó, hihető, hogy az idén tavaszt kapunk!</p>
<p>– Szépet, fiam! virágost, meleget.</p>
<p>– Az iszonyú volna! sóhajtá Pista, homlokát dörzsölve.</p>
<p>– S fiam, miért félsz a tavasztól?</p>
<p>– Nem tudom, válaszolá a beteg, őszintén, de csüggeteg hangon.
Félek a dühös ebtől, a tavasztól és… és… kitől még? Ah! most jut
eszembe, Kassaitól.</p>
<p>– Fiam! kettő közülök igen rossz. De a tavasz ártatlan.
Megérkezésekor örvendeni szokott az egész világ.</p>
<p>– A boszorkány is?</p>
<p>– Miért kérded?</p>
<p>– Mert azt mondják a gyermekek, hogy te boszorkány vagy.</p>
<p>– Ha tudnék is azzá lenni, nem akarnék, szólt a hiú Marcsa
rejtélyes mosolylyal.</p>
<p>– Hát a csodatételhez sem értesz, s mégis engem szeretnél
kigyógyítani?</p>
<p>– De már miért ne értenék, fiam? Tökéletesebb boszorkány vagyok
én, mint az igaziak. Hanem azért <span class="pagenum"><a name=
"Page_225" id="Page_225">-225-</a></span> még sem hagylak el
tégedet márczius 22.-ikének éjjelén.</p>
<p>A márczius 22.-ikének említésére megrázkódott a beteg.</p>
<p>– Ne félj, szólt csendesítőleg Marcsa, száradjon el kezem-lábam,
legyen egyik szemem vakká, másik kancsallá, ha akár a kürtőn, akár
az ablakon vagy ajtón e házból kimegyek! Pedig márczius 22.-ikén,
mint Istókné beszélte, a boszorkák nagy összejövetelt tartanak épen
éjfélkor, midőn a tavasz első szombatja kezdődik.</p>
<p>– Oh az első szombat! hörgé elképedve Laczkó István. Vér tódult
arczára, s ismét sápadt lett. Melle emelkedett, szemei vadul égtek.
Ki mondá neked, szólt megragadva a banyát, ki mondá, hogy ekkor
árulta el Judás Iskariotes a mestert? He, he! azt gondolod, a
harmincz darab pénzt én kaptam. Korbácsot igértek feleségemnek,
rongyot és éhhalál, magzataimnak. S te még állítani mered, hogy
férj nem voltam. Hisz azért kárhoztam el. Miként történt ez? mondd
meg jámbor jós, ki a csillagokból olvastad, hogy az Isten épen
akkor fogyatkozik meg irgalomban, midőn fölöttem fog itéletet
mondani. He, he! úgy-e, te kaczagtál? Gúnyolódol velem. Büszke vagy
rá, Marcsa anyó, hogy Szőke Pista arczán elolvastad a három betűt.
Ő kém, nemde? Szégyelje meg magát titkos tudományod, midőn csak azt
fedezi föl, mit az egész világ untig ismert. Bűnömet éles szemével
leste a vakondok, fölrezzent miatta álmából a gözü, kifecsegte a
hal, s most fölötte bölcselkedik a füles bagoly és azóta
komolyabban <span class="pagenum"><a name="Page_226" id=
"Page_226">-226-</a></span> néz a sötétségbe, több halálról huhog,
mint a mennyi bekövetkezhetik. Hamis prófétája a tollas állatoknak,
ne rágalmazz engem. Csitt! ha te mindent kigondolsz, micsoda új
okért kövezzenek meg az emberek?</p>
<p>– Csendesedjél, édes fiam! rimánkodék Marcsa, a beteg erős
kezétől és szilaj szavaitól egyaránt megrettenve. Ereszsz szabadon,
majd hozok oly italt, melyből néhány csepp eloszlatja nyugtalan
érzéseidet.</p>
<p>– S ne volna valóság, hogy márczius 22.-ikét megérjük?</p>
<p>– Sőt tovább is élünk, még pedig egészségesen. Kóstold csak meg
orvosságomat, s mindjárt jó kedved lesz.</p>
<p>– Tehát most a temetéseken kaczagni szokás? Eddig csak a hamis
könnyek voltak divatban és a szinlett gyász. Ma, gondolom,
csütörtök. Holnapután temetünk. S ki halt meg, Marcsa anyó? Még azt
sem tudod? Hozd hamar a hűsítő italt. A pokol agyvelőmbe tette át
egyik kemenczéjét, s a pőre ördögfiak gyorsan fűtenek. Nekik soha
sem lehet elég nagy a meleg, de mi szegény bűnösök finom idegüek,
érzékeny bőrüek vagyunk, s csak ezért kárhozunk el. Te nem ismered
a lét mélyebb titkait. Eredj, hozd az italt.</p>
<p>Marcsa elkészíté a konyhában az orvosságot, de midőn a szobájába
jött, az ablakot nyitva találta, s a kertsövényen épen átugrani
látott valakit.</p>
<p>Maga is kinyargalt az utczára, s tele torokkal kiáltá Szőke
Pista nevét.</p>
<p>A jól ismert hangra összecsődültek a gyermekek, <span class=
"pagenum"><a name="Page_227" id="Page_227">-227-</a></span>
kurjongattak, útját állták, szoknyáját rángatták hátmegől.</p>
<p>Szokatlanul föl lévén indulva, átkok helyett kövekhez és
galyakhoz folyamodott. Ez erélyesebb neme az önvédelemnek
megszeppenté, s gyors hátrálásra birta a kisded üldözőket, de az
anyáknak és nénéknek közbevegyülésre adott alkalmat. Egyik az
ablakból, a másik a kapu előtt nyelvelt, némelyike a pemetét ragadá
meg s az utczára nyargalt. A viszály barátjai, az ebek is, a banya
körül kezdettek csoportozni, s ugatásaikkal kisérék a
sivalkodásokat és szitkokat.</p>
<p>– Csak rajta! ti csürhék, ti pimaszok! kiabálta Marcsa, hol
oláhul, hol magyarul. Üssetek, tépjetek, marjatok, rágjatok, csak
rajta! Majd megfizet nektek a kis-biró, az öreg-biró, az ispán, a
szolgabiró és a tekintetes vármegye, csak rajta! Lesz vessző,
korbács, deres, kaloda, vallatás, itélet, tömlöcz, csak rajta! Ne
engedjétek, hogy földesurunk őnagysága szökött jobbágyát utólérjem.
Majd lesz zálog, kibecslés, kobzás, kettős robot, kettős dézma,
majd kihúzzák alólatok a szalmazsákot, a derékaljt, a lepedőt,
elhordják konyhátokból a fazakat, a bögrét, a serpenyőt, a lábast,
a vaskanált, a nyársat, csak rajta! Hagyjátok szaladni a jobbágyot,
s fogjátok el helyette a banyát. Majd lesz elég csurmolya,
vadlencse, konkoly, üszök, kőeső, jégeső, békaeső, nehéz nyavalya,
marhadög, dögmirigy, bélpoklosság, csak rajta! He! hó! hová
bújtatok, hová osontatok, hová lapultatok, hová tűntetek! Csak elő!
Hadd lássam, melyik üt, melyik szúr, melyik tép, csak rajta. Hol
vagytok? Senki <span class="pagenum"><a name="Page_228" id=
"Page_228">-228-</a></span> sincs! Márton uram! jó, hogy a kuczik
mellől kiütötte kend az orrát, szólt most, az ellenségeitől
menekült Marcsa. Nagy dolog történt. Nagy veszedelem érte a falut.
Elszökött a szökött jobbágy. Kend a biró, kendnek húzzák le érte a
szűrét, a bőrét. Keresse meg, ha tetszik. Semmi közöm hozzá. Haza
térek, egy toppot se lépek. Kend a biró. Csak rajta!</p>
<h3>VII.</h3>
<p>A Maros jobb partján, az akkori szokás szerint, számos
kisérettel utazott egy főuri család.</p>
<p>Elől léptetett délczeg paripán a lovászmester, féken vezetve a
magasrangú egyén pompásan fölszerelt almás-szürkéjét, mely fiatal
éveiben a padisah méneivel is versenyezhetett volna szépségre s
gyorsaságra nézve, most azonban csak biztos és nyugodt járásával
érdemlé meg a kitüntetést.</p>
<p>Nyomban jött a hatlovas hintó, két csatlós fedezete mellett.</p>
<p>Könnyű kocsi követé ezt, melyben a hátulsó ülést egyedül
foglalta el maga a főúr, míg elől az összetöpörödött, kiaszott,
pápaszemes, sasorrú, barna-sárga arczú férfiuban a hirneves örmény
orvosra ismerünk, kit a fejedelmi udvar pártfogolt, s néha
Stambulba is küldött, oly fölvilágosítások szerzéseért, melyekkel
csak a keleti szokásokkal, egyénekkel és befolyásokkal tökéletesen
ismeretes férfiú bizatott meg.</p>
<p>A főúr fogata után ernyős szekér jött, fegyveres cselédekkel s
egypár kedvelt ebbel. <span class="pagenum"><a name="Page_229" id=
"Page_229">-229-</a></span></p>
<p>Hátrább lovagolt a peczér, vállán a sólyommal és a potrohos
udvarmester, figyelve, rendezve, s mindenen szemét tartva.</p>
<p>A menetet társzekerek zárták be, konyhaedényekkel, élelemmel,
átalagokkal, drága asztali készlettel, házi gyógyszertárral,
málhákkal, ágyneművel, szakácscsal és fehércselédekkel.</p>
<p>A Maros völgye keskenyebbre szorult. A környező hegyek a jobb
oldalon kopasz fokukat tolták elé, míg balról az erdős vidék
részletei a tavasz zöld mezébe fognak öltözni, kies, sőt néhol
elragadtatásig szép tekintettel bírnak.</p>
<p>A hintó az országútról, melyen eddig haladt, most kitér, s egy
közel fekvő révnek tart, melyben az átjáratot igen tág és köteles
komp eszközli.</p>
<p>Mindjárt a déli állomásunkon leszünk, szólt a hintó jobb oldalán
ülő úrhölgy, a nálánál sokkal fiatalabb némberhez, ki vagy
szerénységénél, vagy helyzeténél fogva a társalgást csak folytatni,
s nem megkezdeni szokta. A révtől, tevé hozzá, már látszani fog a
kunyhó, mert visszaélés volna, háznak mondanom, melyből férjem a
patkányokat török muzsikával akarta kivándorlásra bírni, midőn
észrevevé, hogy a tőrt és csapdát hallatlan óvatossággal
kerülik.</p>
<p>– Nálunk is, válaszolá a fiatal úrnő, sokan hiszik, hogy ez
alkalmatlan állatok egyszerre eltünnek, ha az ember érczeszközökkel
folyvást nagy lármát üt.</p>
<p>– Férjem látván, hogy hivatlan vendégei nem készülnek útra, maga
költözött el. De előbb, mint mondá, a tiszttartón és a
konyhaszolgálón kívül még <span class="pagenum"><a name="Page_230"
id="Page_230">-230-</a></span> a vén komondortól, a pulykakakastól,
és igás barmoktól is hosszú szónoklattal búcsúzott, meg akarván
próbálni, hogy a beszédből nem jött-e ki egészen?</p>
<p>– S mi vehette rá ő nagyságát, kinek annyi vára, uradalma és
kisérete van, a magányba vonulásra?</p>
<p>– Szeszélye. Egész hetet töltött a puszta birtokban és a még
földesurat soha sem látott oláhok közt, pedig nyelvöket sem érti.
Férjem igen szeszélyes úr, s azt kivánja most is, hogy a patkányok
társaságában töltsük az éjet. Pedig sokkal helyesebb volna
kegyelmednek, kedves szomszédnőm, vendégszeretetét venni
igénybe.</p>
<p>– Az enyémet, nagyságos asszonyom? tudakolá bámulattal a fiatal
úrnő.</p>
<p>– Igaz, kegyelmed kastélya sincs egészen jó karban. Férjem
mondá, hogy a cserépfödelet moh és moszat borította be. Az ebédlő
ablakai ki vannak tördelve, a dísztermet gabnatárnak használták, s
a különben csinos kert ösvényeit dudva lepte el. De végre is négy
egészen ép és elég helyesen butorzott szobája van. A cselédek laka
pedig kiséretünk befogadására elég tágas.</p>
<p>– A nagysád férje tévedett, szólt a fiatal nő. Nekem nincs itt
semmi birtokom, nincs az egész világon!</p>
<p>– Megbocsát kegyelmed, ha állítását tréfának veszem. Miért
vásárlott tőlem négy szép fejős tehenet, s férjemtől egyenlő szinü
és évü négyes fogatot? miért vitet külön szekeren ágynemüt? miért
hordoz magával ezüst asztalterítéket, ha nincs birtoka, hová
beköltözzék? <span class="pagenum"><a name="Page_231" id=
"Page_231">-231-</a></span></p>
<p>– Hígye el nagyságod, válaszolta Bodó Klára élénken, hogy az
csak félrevezeté, csak ámítá, ki ilyet beszélt.</p>
<p>– Ellenkezőleg, szólt mosolyogva Szerediné, én képes vagyok
kegyelmedet rögtön meggyőzni arról, hogy hasztalan titkolódzik,
mert mindent tudok. Férjemnél van az átruházási levél, melynél
fogva kegyelmedet a Kassai István ő nagyságától megvásárolt rápolti
birtokrészbe egész ünnepélyességgel készül bevezetni. Aztán még nem
vesztém el, noha szórakozottnak tartanak, a fejedelemné őmagassága
levelét, melyben említi, hogy palotahölgye, Bodó Klára, kéri
udvarmesteremet a vásárlott fogat és tehenek gyors átszállítására.
Mi végre az ezüstnemüeket illeti, azokon szintén saját szememmel
láttam kegyelmed nevének kezdőbetüit.</p>
<p>Klára tehát egyszerre lett a fejedelem nagylelküségéből
palotahölgygyé és földbirtokossá.</p>
<p>– A kis Endre és Barbara, folytatá Szerediné, hogy a kedves
meglepetéseket újakkal tetézze, a kegyelmed igen kedves gyermekei,
ma velünk fognak ebédelni.</p>
<p>Mekkora öröm, mekkora boldogság! Az anya visszakapta gyermekeit,
kiktől el volt választva, kiknek életéért remegett.</p>
<p>– Oh! azon emberfölötti lény, kinek szive végtelenül nemesebb,
mint születése is, s ki a fejedelemnéi méltóságra több fényt vet
erényeivel, mina mennyit attól nyer, oh! az én jóltevőm mily kit
mondhatatlanul boldoggá tehetett volna, zokogá <span class=
"pagenum"><a name="Page_232" id="Page_232">-232-</a></span> Klára,
ha birtok és kitüntetések helyett, elvesztett férjemmel ajándékoz
meg.</p>
<p>– Ha férjét Laczkó Istvánnak hívják, mondá Szerediné, ez esetben
úgy gyanítom, hogy ma este, vagy ha férjem akaratja győz, holnap
reggel, közelebb leszünk hozzá, mint most vagyunk. Egyébiránt, tevé
hozzá, fellegzett arczczal és lágyabb hangrengéssel, egyébiránt
önnek erős lélekkel kell birni, s bár meg vagyok győződve, hogy
tartós bánatra oka nem lehet, a gondviselés megpróbáltatását
egészen nem kerülheti ki. De melyikünk tud dicsekedni osztatlan
szerencsével!</p>
<p>A hintó a révhez ért.</p>
<p>Szeredi a csatlósokra támaszkodva, már kiszállott kocsijából és
neje felé közeledett.</p>
<p>– Az Istenért, édes Klárám, sugá ez, mérsékelje fölindulását,
mert férjem neheztelne, ha észrevenné, hogy titka el van
árulva!</p>
<p class="center">*</p>
<p>A túlparton nagy zaj keletkezett.</p>
<p>Hosszú sorban nyargaltak gyerekek, vének, nők, s fustélyokkal
fegyverzett férfiak.</p>
<p>Az előcsapattól jó puskalövésnyire föltünt egy szaladó alakjának
kétséges körvonala.</p>
<p>– Valakit kergetnek, nagyságos uram! jelenti Szeredi kedvelt
solymárja, ki e helyzet előnyénél fogva néha szabadságot vett a
közbeszólásokra.</p>
<p>– Alkalmasint tetten ért lator. De ne ácsorogj! Siess a
nagyságos asszony hintajához. Nosza! vezesd a gyeplőst! Nem látod,
hogy bokrosodik? <span class="pagenum"><a name="Page_233" id=
"Page_233">-233-</a></span></p>
<p>E közben kék ruhás és csákányos férfiu vágtatott el a Maros
túlpartján, a rév mellett, s utolérte és csakhamar hátmögött hagyá
a gyalog hajhászokat.</p>
<p>– No! ez nyakon csipi a latrot – szóltak Szeredi ő nagysága
kisérői.</p>
<p>A hintó fogata sehogy sem akart a kompba lejteni, az ostorhegyes
kirugott, a gyeplős hegyezte füleit.</p>
<p>– Szálljanak ki az asszonyok! rendelé Szeredi. Kocsis! fordulj
egyet a hintóval, s úgy kerülj a révhez vissza.</p>
<p>– Ha nagyságod megengedni méltóztatnék, talán jobb volna előbb a
könnyű kocsit helyezni a kompba, s aztán az ernyős és a nagy
társzekeret. Úgy sem lehet egyszerre átszállítani mindent. S addig
a zajtól megrezzent lovak le fognak csillapodni.</p>
<p>E nézetet megint a solymár koczkáztatta, de Szeredi nem
válaszolt. Figyelmét nagy mértékben egy különös jelenet vette
igénybe.</p>
<p>A part legmagasabb pontján keresett állást, hogy láthassa,
miként fordul meg a hintó. A közben a Maros kanyarulata miatt szem
elől eltünt hajhászcsoport az előtéren ismét felmerült. Szeredi
történetesen arra fordítá tekintetét, s épen akkor, midőn már az
üldözött egyén háta megett volt az, ki lóháton kergeté.</p>
<p>– Mindjárt megfogják! kiálta Szeredi önkénytelenül kitörő
örömmel, úgy vélekedvén, hogy valami híres zsivány kerül kézre, s a
közbátorlét még biztosítottabbá válik, mint eddig volt.</p>
<p>De nem fogták el a képzelt gonosztevőt, mert gyors elszánással
ugrott a Marosba. <span class="pagenum"><a name="Page_234" id=
"Page_234">-234-</a></span></p>
<p>A lovas e veszélyes útra nem merte követni a menekültet.</p>
<p>Tétovázva nyargalt a parton, hihetőleg dühöngött, hihetőleg
szitkozódott, azonban Szeredi füleig nem hathattak káromlásai.</p>
<p>A nagyságos úr a kiváncsiság rendkívül fölfokozott érdekével
nézett a Maros hullámaira. Szerette volna tudni: megmenekült-e,
vagy elmerült a zsivány? Néha föl-fölrémlett valami alak, néha csak
a sivár hullámok látszottak.</p>
<p>– Mi történt? kérdi Szerediné a kompra érkezve.</p>
<p>– Egy zsivány ugrott a Marosba, hogy el ne foghassák.</p>
<p>– Ah! sohajtá az asszony meghökkenve.</p>
<p>– Csak talán nem félsz, hogy a hideg fürdő után kedve legyen
kiséretünket megtámadni?</p>
<p>– De hátha szegény elmerül!</p>
<p>– Akkor nem akasztják föl, válaszolt Szeredi.</p>
<p>– Ki tudja, vajon zsivány-e? jegyzé meg Szerediné a női kebel
oly természetes szánalmával.</p>
<p>– Hát mi volna más? szólt odavetve a férj.</p>
<p>– Úgy tetszik, mintha még úsznék.</p>
<p>– Elküldöm csatlósaimat, hogy mihelyt partra ér, fogják el.</p>
<p>– Az Istenért, ne tedd, esdeklett a nő. Ugyan miért volna a
szerencsétlen épen rabló. Nem üldöznek-e néha ártatlanokat? S ha
szintén bűnt követett volna is el, ki kivánhatja tőlünk, hogy mi
szolgáltassuk a hóhér kezébe? Utasok vagyunk, nem a törvény
szolgái; urak, nem poroszlók. <span class="pagenum"><a name=
"Page_235" id="Page_235">-235-</a></span></p>
<p>– Ha épen azt kivánod, miattam mehet a jámbor, a hová
tetszik!</p>
<p>– Ah! most a partra mászik ki, szólt leplezetlen örömmel
Szerediné.</p>
<p>– Kedvedért megfogadhatom gyermekeink mellé uszómesternek.</p>
<p>– Hallom, hogy zsiványt kergetnek – mondá a ponk aljához érkező
Klára.</p>
<p>– Sőt ellenkezőleg egy talpig becsületes embert, válaszolta
Szeredi, kit nőm pártfogás alá vett, s kinek szerencsés
megszabadulásáért ma fényes lakomát fogunk tartani. De már vár
reánk a komp. Siessünk! He! mit csináltatok! kiálta most a
solymárra és komornyikra riadva. Ki parancsolta, hogy a nagyságos
asszony hintója helyett elébb az enyémet vigyétek a kompba?</p>
<p>– Könyörgöm alássan, jegyzé meg a solymár, féltünk, hogy a
visszatérő hajhászok kurjongatásai megint bokrossá teszik a Miska
kocsis fogatját.</p>
<p>Szeredi, bár kevéssé ingerülve volt, nem kárhoztathatá e bölcs
előrelátást, s annál kevésbbé, mert a kergető lovast és az üldöző
karavánt visszafelé vonulásban szemlélé.</p>
<p>Megindíttatá tehát a kompot, az orvos és udvarmester
felügyeletére bízva az asszonyságokat.</p>
<p>Midőn a csoport közeledék, már tisztán kiveheté Szeredi a
kiabálást: a kompra! hamar a kompra!</p>
<p>Ez ingerlé őt. Nem azért, mintha az üldözött menekülése szivén
feküdnék, de mert föltevé, hogy látják a parton és kompban a főuri
fogatokat s mégis kiabálni mernek és a hajóba akarnának tolakodni.
<span class="pagenum"><a name="Page_236" id=
"Page_236">-236-</a></span></p>
<p>– Sietni kell a komppal! ordítá a lovas, a másik part
átjárójához érve.</p>
<p>– Ordítsd vissza neki, hogy fogja meg a száját, mert ebül jár –
parancsolta a solymárnak Szeredi.</p>
<p>A rendelet egész erővel teljesítteték.</p>
<p>Lovasunk hallván a figyelmeztetést, megtörlé bajuszát, s aztán
szemét, az egyiket azért, minthogy haragszik, a másikat, minthogy
élesen akart látni.</p>
<p>– Szeredi ő nagyságát gyanítom, mormogá magában. De én mégis
nemes ember vagyok. Ebül járok! Ne, ne! hát vajon mikor járt ebül a
nemes ember? Hej! ti parasztok, ti otrombák, ne kiabáljatok úgy!
Fogjátok be a szátokat, mert teremtugyse ebül jártok! káromkodék a
hajhászókra, kik az átjáróhoz közeledve, szintén a kompot
sürgették.</p>
<p>Szeredi a révhez ért.</p>
<p>A gyermekek és asszonyok, mint merészebb vállalkozók, körül
állták a partot, részint bámészkodni, részint, hogy hamar
kerülhessenek a kompba.</p>
<p>Szándékok dugába dőlt; mert a sólymár minden ácsorgót ostorával
elriasztott.</p>
<p>– Kend miféle ember? kérdé most Szeredi a lóháton ülő kék
ruhást.</p>
<p>– Nemes ember, nagyságos uram! szólt a kérdett némi daczczal, de
azért süvegét, mint illik, kezébe tartva.</p>
<p>– Van-e armálisa?</p>
<p>– Van, nagyságos uram!</p>
<p>– S régi?</p>
<p>– Száz esztendős, nagyságos uram!</p>
<p>– Jól ügyeljen tehát, nehogy valamikép oly helyre <span class=
"pagenum"><a name="Page_237" id="Page_237">-237-</a></span> jusson
a nemeslevele, a hol ha kiporoznák, kendnek nagyon fájna.</p>
<p>A kék ruhás egyén megtörülte bajuszát, férfiast és vakmerőt
gondolt, de mégsem mondá meg. Egy köhögés fejezte ki egész
replikáját.</p>
<p>S más foglalatossága nincs-e a nemeskedésen kívül? faggatózék
Szeredi.</p>
<p>– Kassai uram őnagysága rápolti gazdaságát kormányozom.</p>
<p>Szeredi most már halkabban kérdé. – Kit üldöztek kendtek?</p>
<p>– Egy szökött jobbágyot.</p>
<p>A főúrban balsejtelmek ébredeznek.</p>
<p>– Szálljon le kend a lováról.</p>
<p>– A ló Kassai István uram őnagyságáé, szólt az ispán,
megerősítve magát a nyeregben.</p>
<p>– A ló Kassaié lehet, de Rápoltot eladta, s épen azért jövök,
hogy átvegyem.</p>
<p>Szeredi e nyilatkozata a földre szállítá az ispánt.</p>
<p>Most a főúr a solymárhoz szólt – fogd föl a puskádat, s mondd
meg az ácsorgó parasztoknak, szaladjanak oly gyorsan haza felé,
hogy a nyulserét utól ne érje őket.</p>
<p>Az ispán is a parasztok közé akart tartozni, s lábát a
legsebesebb iramlásra készíté, de Szeredi kezét tevé a vállára.</p>
<p>– Kend velem marad, – szólt.</p>
<p>– A mint nagyságod rendelni méltóztatik.</p>
<p>Mihelyt a rápoltiak tőlök kitelhető élénkséggel mozdultak haza
felé, Szeredi hátravonulni parancsolá saját embereit is, s az ispán
azon félelmes <span class="pagenum"><a name="Page_238" id=
"Page_238">-238-</a></span> megkülönböztetésben részesült, hogy a
nagy úrral négy szem közt társaloghasson.</p>
<p>(Most jól fogna nemes levelem, ha magammal hoztam volna, gondolá
a letartóztatott. Ez a szörnyű úr még el sem hiszi, hogy akármikor
előmutathatom.) Nagyságos uram! szólt nekibátorodva, – a volt
földesúr nehéz birság alatt kötelességemmé tette, hogy a most
üldözésben levő szökött jobbágyot elszökni ne engedjem. Vigyáztam
is rája, csaknem úgy, mint a nemeslevelemre, melyet kettős zár
alatt tartok; de a szerencsétlenség egy boszorkány árulása vagy
vétkes könnyelműsége miatt megtörtént. Azonban nagyságod
bizonyságom lehet, hogy a szökevény nyomát követtem, s ha meg nem
gátoltatom, most is sarkában volnék, és ha szárnya nincs, nem
menekülhetne tőlem. Alázatosan protestálok tehát, minden kár,
költség és hátramaradás ellen, mely akár a volt, akár a leendő
földesurat e casus miatt érhetné, s óvást teszek az iránt is, hogy
rajtam, kinek ártatlanságát nagysád legjobban tudja, semmi birság
ne vétessék föl.</p>
<p>– A felől Szőke István uram fog határozni – válaszolá szinlett
közönynyel Szeredi. Mert a rápolti jószág új birtokosa, mint tudom,
Szőke Istvánt fogja föhatalmazottjává nevezni – említé Szeredi.</p>
<p>– De talán csak nem a bolondot, nem a szökött jobbágyot! kérdi
az ispán.</p>
<p>– A Marcsánál levő beteget, kinek egészsége rövid időn helyre
fog állni!</p>
<p>– Boldog Isten! hisz épen az szökött el. <span class=
"pagenum"><a name="Page_239" id="Page_239">-239-</a></span></p>
<p>– Mit? Hát Szőke István uramat merte kergetni? rivalkodék
Szeredi, mintha csak most sejtené először a szeme előtt lefolyt
jelenetet. Szerencsétlen ember! Itt is betelik, hogy a kit az Isten
büntetni akar, eszét veszti. Nosza! pattanjon kocsimra s egy
óranegyed alatt Rápolton teremjen. Ott fog a Maroson átkelni, mert
nem akarom, hogy valaki orrontsa a bárgyuságot, melyet elkövetett.
Meg se álljon, míg Szőke István uramat be nem éri. Lovaimat ne
féltse, ne kimélje. Sólymárom kenddel megy, hogy segítségére
legyen. Mihelyt Szőke István uramat megtalálják, kend bocsánatot
kér ügyetlen eljárásáért, s nevemben köszöntvén őt, hozzám hívja. A
kocsiban természetesen a főhely Szőke uramé, s kend a bakon ül. Ha
a föllelt úr nem akarná kocsimat elfogadni s általában
bizodalmatlanságot tanusítani, akkor sólymárom mellette marad, s
kend hozzám siet jelentést tenni.</p>
<p>A túlpartiak, kik a kompra várakoztak, meg nem foghatták az
átellenben történt dolgokat.</p>
<p>Csak azt látták, hogy a kék ruhás és rézcsákányos perzekutor a
Szeredi kocsijával eltünt.</p>
<p>Később sem nyerhettek e rejtély felől kellő fölvilágosítást.</p>
<p>Szeredi a vezetéken vitt paripára űlt, s az orvos az
asszonyságok hintajában foglalt helyet, és így vonultak be a rév
melletti helységbe, hol Szeredi, a nagy uradalmak tulajdonosa, a
legkisebb közbirtokosok sorába tartozott.</p>
<p>A beteg bujdosó föllelésére küldött ispán pedig, a mint az
iramló lovak Szereditől távolabb ragadták, <span class=
"pagenum"><a name="Page_240" id="Page_240">-240-</a></span> több és
több büszkeséggel gondolt a nemeslevélre. «Én üljek a bakra, s a
szökött jobbágy a kocsiba! ej! ej! Ő legyen Rápolton fölügyelő, s
én segédje! ej! ej! A bolond uralkodjék, az okos szolgáljon, ej!
ej! Furcsa világot élünk! Azt nem merem kétségbe vonni, hogy Rápolt
el ne volna adva, mert egy országtanácsos nem hazudhatik, kivált ha
még a fejedelemnek sógora is. Tehát én üljek a bakra, s a jobbágy a
kocsiba! ej! ej! Na! ha Szőke Pista engem el nem fog, bizony én sem
tartóztatom le őt! Hadd nyargaljon gyalog, én nyargalok szekeren.
Ha orrom elébe bukkan is, ráesküszöm, hogy nem ő. De hátha a
nagyságos úr sólymárja ismeri? Ez nagy baj volna!»</p>
<p>Ispánunk ily elmélkedések közt bökkent arra a gondolatra, hogy
illendő volna utitársával beszédbe keveredni.</p>
<p>– Úgy-e, maga rég nem látta, azt az «izét», azt a «hogy is
hivjákot», a kit mi most keresünk?</p>
<p>– Neviről se ismerem – válaszolá a sólymár.</p>
<p>– Nem-e? Már az nagy baj, mert igazán szólván, én rövidlátó
vagyok, s száz ölről még tulajdon testvéremet is bivalynak vagy
medvének gondolnám. Tréfálnak is ezért velem, de csak a jó
barátaim, mert a gézengúz embernek nem tanácsolnám, hogy természeti
hibáimat észre vegye. Tehát fiatal uram! igazán nem ismeri maga
«izénket?»</p>
<p>– Szavamra! nem.</p>
<p>– Leírom tehát egész külsejét, hogy észrevehesse, ha őkelme az
országútról eltérve, erre-arra csatangolna. Nagy fekete köpenye
van, olyan, mint <span class="pagenum"><a name="Page_241" id=
"Page_241">-241-</a></span> a garabonczás diákoké. Haja nem sokkal
vörösebb a téglapornál, s orra a görbébbféle ért ugorkákhoz üt.
Ezenkívül homlokán szép darab holttetem van.</p>
<p>– Nincs miért tovább fáradjon a leirással, közbevágott a
sólymár. Mert a ki ennyi jelből nem ismer bujdosónkra, annak kár
meghagyni a szemét.</p>
<p>Az ispán nevetett és hunyorított, mintha utitársa élczétől el
lett volna ragadtatva.</p>
<p>– Reménylem, mondá derült kedvvel, reménylem, hamar ráakadunk
Szeredi őnagysága pártfogoltjára, s beültetjük, mint illik a
kocsiba; mi pedig fölkuporodunk a bakra. Csak ne feledje el, fiatal
barátom, a fekete köpenyt, rőt hajat, ugorka orrot és a
holttetemet.</p>
<p>– Még éjjel is róla fogok álmodni.</p>
<p>Kassai ispánja tetőtől-talpig elégült volt önmagával, azon finom
ötletére, hogy Szőke Pistáról hamis leirást közölt.</p>
<p class="center">*</p>
<p>Szeredi, hogy annál biztosabban kézrekeríthesse a beteget,
mihelyt nagy kiséretével a szerény igényű udvarházba leszállott,
gyors postát indíta a fejedelemnéhez, s értesíté a történtekről,
hogy Fehérvár felől is nyomozók küldethessenek.</p>
<p>Valószinű volt, hogy Szőke, ha hamar nem tartóztathatik le,
egyenesen Kézdi-Vásárhelyre megy, hol feleségére és gyermekeire
vélt találni. E körülmény sem kerülte el Szeredi figyelmét, s főleg
a Küküllő völgyét jelölé ki a magas rokon által intézendő
kutatásra. Ő is készíte a szombatos papról oly személyleirást, a
milyet csak összeállítni bírt; <span class="pagenum"><a name=
"Page_242" id="Page_242">-242-</a></span> de bár rajza mindenben hű
volt, mégis reményét leginkább a rögtöni nyomkövetésbe helyezé, s
nem kétkedett, hogy az ispán és sólymár legfölebb ebédre megérkezik
a beteggel.</p>
<p>A dél elmult, az alkony közelgett, az esthomályt szürkület,
szürkületet sötétség váltá föl, de a kocsi nem jött. A család, a
mint egy szűk lakban telhetett, lefekvésre készülődött. Szerediné,
ki annyi kényelmet élvezett már, hogy számára az alkalmatlan csak
az új, a szokatlan ingerével bírhatott, igen jól találta magát
Klárával és e nő két gyermekével oly keskeny kamarában, melyben két
ágy és egy bölcső minden közt betölte. Éjfélig sem hunyta be
szemét, mindig volt valami ötlete, valami közlendője, melyet, hogy
a kisdedek álmát ne zavarja, suttogva mondott el, és Klára oly
örömest folytatá e társalgást, oly csordultig volt telve szive a
meglelt magzatok miatti örömmel, hogy vonakodott fejét a vánkosra
hajtani, félvén az álomtól, mely ellenmondásos természeténél fogva,
talán csalódásként tünteti föl a valót, s reggelig azon hazugsággal
gyötörheti az anyát, hogy csak képzelte gyermekeit maga
mellett.</p>
<p>Szeredi a hanyatló kor és beteges test miatt általában a keveset
alvók közé tartozott. Nem vált tehát terhére a fejedelemtől kegyelt
orvossal folytatott társalgás és poharazás közt még sokáig várni az
ispánt.</p>
<p>– Ha nem volna vele sólymárom, azt hinném, hogy kocsimmal és
fogatommal megszökött. Már most alig tudom, mi tevő legyek?
Bevezessem-e Bodó Klárát a rápolti birtokba s közöljem férje
eltünését? <span class="pagenum"><a name="Page_243" id=
"Page_243">-243-</a></span> vagy e szajkó fészekben kínlódjunk még
egy napig.</p>
<p>– Nézetem szerint jobb, ha nagyságod korán értesíti az ifju
asszonyt a történtekről.</p>
<p>– Csak azt sajnálom, hogy kegyelmed gyógymódját, melyhez a
fejedelemné annyi reményt kötött, nem kisérthettük meg.</p>
<p>– A kisérlet, nagyságos uram, már végre van hajtva – válaszolá
az orvos.</p>
<p>– Hogyan? – tudakolta Szeredi.</p>
<p>– A véletlen, de nagy öröm hatásától vártam betegünk
idegrendszerében a szerencsés fordulatot; a helyett a véletlen nagy
ijedelem és életveszély jött közbe, hogy ugyanazon rendületet
idézze elé. Lehet, hogy Szőke István elméje egész tevékenységét
visszanyerte volna, midőn nejét és gyermekét meglátja, azonban
Kassai uram poroszlói, a menekülési vágy, az ijedelem, a Maros
sodró örvényei, a hideg hullámok, a csodálatos szabadulás szintén
hasznos szolgálatot tehettek. Hatásoktól én legalább annyit
reménylek, mint az általam tervezett meglepetéstől; föltéve, hogy a
meghűlés vagy szertelen fáradság nem vont rá új betegséget. Aztán
még nincs okunk hinni, hogy a kiküldöttek nem hozzák őt magokkal,
és az iszonyú meglepetést a kellemes, az elragadó nyomban nem
követi.</p>
<p>– Én országos ügyeinkre nézve is fontosnak tartom, hogy Szőke
egészen visszanyerje elméjét, s Kassai uram gonoszságairól egygyel
több adat legyen birtokunkban. A vén Pécsi, mint hallom,
elutasított magától minden tevékenységi igéretet, minden
<span class="pagenum"><a name="Page_244" id=
"Page_244">-244-</a></span> közreműködést. Nem tudja régi
nehezteléseit feledni. De máskép fog ő is beszélni, midőn
meggyőződik, hogy Kassai valamit forral ellene, s hogy czélját a
legelső kedvező alkalomkor végre is fogja hajtani.</p>
<p>Másnap délután megérkezett a kocsi, de benne csak a keresésre
küldött személyek ültek.</p>
<h3>VIII.</h3>
<p>A balázsfalvi korcsmáros sűrűen kezdé a számtartónak a
vendégeket jelenteni, s ennek gyorsan szaporodott a dolga, mind a
várkastélyba átszállítás, mind pedig a földesúr meghivását
elfogadni nem akarók rábeszélése miatt.</p>
<p>– Nagyságos uram! mondá végre, ömlik a sok látogató. Többnyire
lelkileg fehérruhások ugyan, de némelyiknek külső öltözete mégis
csak szürke czondra, vagy szinehagyott, pecsétes és foldozott
dolmány. Ezek átallják a várbaköltözést, s alázatosan kérik
nagyságodat, hogy engedje a fogadóban maradniok. Jöttek olyanok is,
kik a régi jó szokás szerint egészen föl vannak fegyverezve, s
finom nevelésű uraknak látszanak; azonban az átköltöztetésnek
ellenszegültek, mondván, hogy tanácskozni és nem vendégeskedni
jöttek Balázsfalvára.</p>
<p>– Vitess a korcsmába elég bort és eleséget, szólt Pécsi, komor
tekintettel. – Hadd maradjon ott, a ki vendégszeretetemet
alkalmatlannak találja. A szombati szent napra pedig az alsó terem
helyett rendezd el a volt könyvtárt. <span class="pagenum"><a name=
"Page_245" id="Page_245">-245-</a></span></p>
<p>A számtartónak adott utasítás után a földesúr gazdasági
intézkedéseknek áldozott egy rövid fél órát. Midőn legsürgetősb
dolgait eligazítá, számtartója megint belép.</p>
<p>– Nagyságos uram, mondá ez, a fogadóba szállított fehérruhások
egymással heves vitatkozást folytatnak.</p>
<p>Pécsi aggodalmasan kérdé, hogy mi fölött.</p>
<p>– Sokan, követem alássan, nagyságodat álszombatosnak és valódi
evangelikus hitűnek tartják, mások meg a mellett küzdenek, hogy
nagyságod álevangelikus és valódi szombatos.</p>
<p>– Ha a füledet nyitva tartod is a hiábavaló beszédek számára,
zárd legalább be a szádat – válaszolá Pécsi, hideg tekintettel
külsőleg, de nehezteléssel szivében a háladatlan hitsorsosok iránt,
kikért annyi áldozatot tőn, s annyi gúnyt szenvedett, hogy most
háladatlanságot arasson.</p>
<p>Aztán ő a befolyásosabb egyénekkel akart magánértekezletet
tartani, s ime a csőcseléknép is kezd megjelenni.</p>
<p>Röviden, határozottan nyilatkozom, gondolá magában. A kinek
véleményem nem tetszik, kárhoztasson saját szeszélye vagy
rövideszűsége szerint.</p>
<p>Szekerek, kocsik dörömbölése hangzott a dobogóról, s a
várkastély kövezett udvarán.</p>
<p>Gálfi s más előkelő szombatosok érkeztek meg, de egyszersmind a
számtartó ismét jelenteni valót hozott.</p>
<p>– Nagyságos uram! ne méltóztassék neheztelni, ha parancsolata
ellenére megint szót hordok tovább, <span class="pagenum"><a name=
"Page_246" id="Page_246">-246-</a></span> de a fogadóban nagy a
rendetlenség. Beszállott két nyárádtői uraság, hogy abrakoltatva
Gyulafehérvárra menjenek. A mi fehérruhásaink vitatkozni kezdének
velök. Állíták, hogy ezentúl a balázsfalvi templom sajátjok, mert a
mely hithez tartozik a földesúr, azé a templom. A nyárádtői egyház
iránt is követelést támasztának, mert a falu községének többsége az
új Jeruzsálemhez szít, és a mely részen van a jobbágyok nagyobb
száma, annak kell a templomot átadni. Az idegen urak, kik római
hitűek voltak, előbb még buzdíták a miéinket, de midőn a nyárádtői
templomra került a kérdés, kardjaikat zörgeték, s Kádár uram
szakálába akartak kapaszkodni, pedig egész Erdélyország tudja, hogy
Kádárnál nincs szentebb angyal.</p>
<p>– Ezentúl mindent, kiről észreveszed, hogy nem szombatos, vezess
a várba; Kádár uramat és a többi vendégeimet kérd meg nevemben,
hogy a korcsmában s más nyilvános helyeken a hitágazati vitáktól
tartsák távol magokat.</p>
<p>Pécsi nyugtalan lőn; aggodalmai tornyosultak, összetolódtak s
készültek kedélyét egészen elárasztani.</p>
<p>Megigérte volt, hogy a kikelet első szombatján értekezletet
tart, de zárt körre és oly barátságos eszmecserére számított, mely
a törvénybe nem ütközik, s a közfigyelmet magára nem vonja. S ime,
népgyűléshez hasonló van keletkezőben.</p>
<p>Mit tegyen most?</p>
<p>Óvatossága sugá, inté, sürgeté, hogy az összejövetelt, miután az
a helyes korlátokon túlterjedt, ne tartsa meg. <span class=
"pagenum"><a name="Page_247" id="Page_247">-247-</a></span></p>
<p>De adott szava, büszkesége, házigazdai kötelességei, a nemesi
telek sértetlensége ellenezték e szándékot.</p>
<p>Aztán ugyanazon óvatosság mondá, hogy az összecsődített s a
messze útról jövő tömeg, midőn az igért tanácskozás nélkül
szélesztetnék el, lármájával és kitöréseivel még nagyobb botrányt
támaszthatna, mint bármi más fejlemény. És nem gúnyolnák-e ki őt e
gyávaságaért még azok is, kik ellenségei közé nem tartoznak?</p>
<p>S végre, ha rosszakarói törvénysértésnek állítanák a tartandó
összejövetelt, nem mondhatja-e megczáfolásukra, hogy épen az
izgatásoknak akarta útját bevágni, s az ország békéjét fenyegető
veszélynek anyagait törekvék széthordani, midőn a szombatosokat
magához hivatá, hogy a haza alaptörvényeibe ütköző terveiket
meghiúsítsa?</p>
<p>És a legrosszabb esetben is, ki támadhatná meg őt az új hitért,
melyhez határozottan soha sem csatlakozott? E végső, de sem eléggé
igaz, sem eléggé becsületes érvet, a rabulistai szellem közlé a
különben nemes indulatú Pécsivel.</p>
<p>Megállapodott tehát abban, hogy az összejövetelt, noha máris
egyébre fajult, mint gondolá, nem fogja elhalasztani.</p>
<p>– Nagyságos uram, – jelenté megint a számtartó – a fehérruhások
már háromszázon fölül vannak. Holnap reggelig még fölösen fognak
gyarapodni, s nem férnek el a könyvtárba. Különben is talán jobb
volna a földalatti boltok valamelyikét választani ki, a mint az
áhitatosságok alkalmával tevők, midőn nagyságod <span class=
"pagenum"><a name="Page_248" id="Page_248">-248-</a></span> a szent
igéket hirdeté, s erkölcsös életre vezető tanításokat közle velünk,
hogy a hitben és szeretetben újjászülessünk.</p>
<p>– A régi templomot hozd rendbe – parancsolá Pécsi, – mert abban
tanácskozunk.</p>
<p>– Ne vonassam-e föl holnap reggeltől délig a dobogót?</p>
<p>– Ne tedd. De minden megérkezőt, ki nem látszik szombatosnak, a
vár homloksorába szállásoltass be. Ha nem lehet másként, saját
szobáimból is szakíts számokra. Csak közel ne hozd őket a
templomhoz. Ha összejövetelünk alatt velem akarnának beszélni,
mondd, hogy kilovagoltam, vagy ágyban fekszem és rosszul érzem
magam.</p>
<p>– S hát a midőn igen sürgős dologban akarnának nagyságoddal
találkozni?</p>
<p>– Akkor sem fogadhatok el senkit.</p>
<p>– S ha levelet adnak át, vagy czédulát?</p>
<p>– Tedd iróasztalomra, hogy a gyűlés végével föltörhessem.</p>
<p>Pécsi mihelyt intézkedéseit végzé, hosszú, kedélyes, s maga sem
tudja, miért, igen érzékeny levelet irt Deboráhnak. Forró
kifejezésekkel emlékezett meg leánya nemes tulajdonairól,
szeretetéről, kötelességérzetéről, s megáldá, mint a távozáskor,
vagy kórágyunknál szoktuk, szivünk kegyeltjeit.</p>
<h3>IX.</h3>
<p>Az az imaház, melyet zsufolásig megtöltöttek a szombatosok, több
nemzedék óta állt elhagyatva és néptelenül. <span class=
"pagenum"><a name="Page_249" id="Page_249">-249-</a></span></p>
<p>Midőn oltáránál utószor mutaták föl a szentséget, a földesúr,
elzárt, külön karzatból emelt buzgó fohászt az éghez, esdekelvén,
hogy a villongós idők kiméljék meg családját, várát, s különösen az
egyházat, melyben annyi ős pora nyugszik, és annyi élő nyert
vigaszt.</p>
<p>Akkor az imáját végzett földesúr a karzat lépcsőjén lehaladva,
megállt és küzde magával: hogy mit tegyen?</p>
<p>A kis falajtó gazdagon butorzott szobákba vezetett, a
fölemelhető kőkoczka pedig a kriptába, hol egy üres koporsó titkos
menhelyet fedett el a szem elől. Itt biztosan lehete lappangani,
föltéve, hogy a lélekző rész, mely az idő által okozott repedésnek
látszott, annyi friss léget bocsát be, a mennyire a tüdőnek
okvetlenül szüksége van.</p>
<p>A földesúr, kiről beszélek, hosszas tusakodás után a kriptába
vonult, s többé soha senki sem látá. Pécsi, midőn Balázsfalva
birtokosává lőn, történetből az üres koporsót fölfedezte, és sokáig
töré eszét azon, hogy mi ok vezethette az embereket halott nélküli
temetésre. A levéltárt hasztalan kutatá. Szótlan, némán maradt a
történelem s nem adott sem könyvei, sem okmányai által választ a
nyomozó Pécsinek. Deborah, ki az üres koporsó fölfedezésekor már
serdülő volt, atyját azon phantastikus véleményre akarta téríteni,
hogy a kegyetlen várúrnak leánya szökhetett el valami kalandor
lantossal, s ezért lőn szükségessé a megaláztatást szinlett
temetéssel palástolni. De bármily elfogadhatónak látszék e
megoldás, ellene harczolt az, hogy a koporsó nem volt leszögezve.
<span class="pagenum"><a name="Page_250" id=
"Page_250">-250-</a></span> Pécsi számtartója, ki a kripta titka
fölött folyt vitákat hallá, egyszer csak azon hírrel rontott be,
hogy ő az üres koporsó halottját megtalálta, s ekkor beszélé, hogy
a koporsó feneke súlyosabb érintésre felnyilik, hogy ablaktalan,
sötét és dohos levegőjű szobához vezet, melynek alakos a egy
pánczélba öltözött csontváz, ki, mint látszik, a védelemre
szükséges minden fegyverrel el van látva, sőt arany serleget, boros
kannát, és az edények után itélve, élelmi szereket is tartott
magánál. E fölfedezés még inkább fokozta Pécsi kutatási vágyát, s
midőn adatokból nem indulhatott ki, a homályos mondát választá
kalauzúl, mely a várnak a templommal egybekötött, most düledékben
heverő szárnyát, földalatti járdákkal áthálózottnak festé, s arról
regélt, hogy a titkos kijáratnak a Maros hajdani révéhez vivő
torkánál, a martalóczok legyilkolák a vár minden cselédét és
vendégeit, kik a fosztogatók elől menekülni reméllettek. Csak egy
szaladt el bántatlanul, s többé Balázsfalvára vissza sem tért: a
várúr unokaöcscse, s örököse. Élte fogytáig mélyen hathatott rá a
mészárlás emléke, mert Balázsfalván udvari káplánt sem tartott
többé, pusztulni hagyá a várt, s családja számára az ország egészen
más részében építtetett kriptát. Azóta a templomban éjente siető
lépések kopogása hangzik, gyertyák égnek és alszanak el rögtön, s
ha a szél dühöngeni kezd, élesebb sivalkodásai közé szavakat és
hörgéseket vegyít.</p>
<p>Pécsi a monda kedvéért ásatásokat tett, s valósággal megtalálta
és kitisztíttatá a földalatti járdát. A hajdan titkos út az egész
néptől ismertté lőn. De a <span class="pagenum"><a name="Page_251"
id="Page_251">-251-</a></span> kriptának mellékajtajáról, a
koporsóról, s az ablaktalan szobáról, mélyen hallgatott, a mióta
lehetetlen volt azon gyanúra nem jönnie, hogy az unokaöcs, kiről a
nép regél, alkalmasint egy szétágazott család őse volt, melynek
tagjai közé sorozni szerette boldog emlékű nejét is. S miért
közlene épen ő a világgal oly gonosztettet, melyet még senki sem
tud, s mely saját leányának sértené büszkeségét? Mert nem
valószínű-e, hogy a talált váz Deboráhnak nagy fáradsággal szerzett
ősét vádolja?</p>
<p class="center">*</p>
<p>A templomot, melyet Pécsi csak a régiség iránti szeretetből
oltalmazott a teljes összeromlástól, egészen belepte a szombatosok
raja. Vásári csoportozat volt; tarka vegyüléke a különböző
vidékekről összehordott arczoknak és ruháknak. A vallásos buzgóság
örvendeztető, de a jelen körülmények közt egyszersmind aggasztó
jeléül tekinté Pécsi, hogy a hiveknek legalább fele a szabad
székelyek oly osztályából került ki, mely csak nagy áldozattal lőn
e távoli útra képessé. Némelyike valódi koldusnak látszott, ki a
várkapu előtti kerek kövön hagyta hegedűjét, hogy most a
«fehérruhások» szent gyülekezetében az új Jeruzsálem ügyeivel
foglalkozzék. Ezt a szemlélőre nézve sötét képet fölvilágosítá egy
pár fényes ruhájú s tekintélyes állású úr jelenléte; míg viszont
komoly kifejezésűvé tevé az itt-ott mutatkozó fegyver, s különösen
a rézcsákányok figyelemre méltó száma. Nem lehetett kivánni, hogy a
kisbirtokosok szokott viseletöktől – s ahhoz tartozott a
<span class="pagenum"><a name="Page_252" id=
"Page_252">-252-</a></span> védelmi eszközök különféle neme is –
megváljanak, de az egész csoportozat, úgy a mint alakult, sokkal
inkább látszék a népgyűlés szinét hordani magán, hogysem Pécsi
óhajthatá, ki a szombatosságot üldöző törvényekkel összeütközésbe
jönni vonakodott. Legkülönösebben meglepte pedig őt egy hosszú
hószakálú, hófürtű alak, egészen fehér mezben, szép és szabályos
arczczal, bánatos, merengő és szigorú kifejezésű vonalain
félreismerhetetlen jeleivel az ihletettség ama csodálatos nemének,
melyet akár őrjöngésnek, akár jóserőnek tartsunk, igézete alól
menekülni nem igen tudnánk.</p>
<p>Kádár vala ez, a Jefta atyja, ki Klára leányát másodszor
megkeresztelte.</p>
<p>Pécsi nem képzelheté, hogy a fehér aggastyán, kit rideg
kunyhójából a lelkesedés hozott ide, a szombatosok legnagyobb
tekintélyévé emelkedett, a mióta Szőke Pista, a szárdisi szent,
családostul együtt eltünt. De ámbár az újabb izgatások felől
értesítve nem volt, megdöbbenték őt a mindinkább magába mélyedt
férfiú agát-fekete szemei, melyek a templom mennyezetén függtek, és
halkan mozgó vékony ajkai, melyek beszélni látszottak a nélkül,
hogy szóltak volna, s az arcz szinének élénk változatai által
jelzék a kebelben támadt érzések erős hánykódásait.</p>
<p>– Ez a próféta, ki mint Esdrás sírni és könyörögni szokott a nép
bűneiért – adá válaszul a thyatirai pap a tudakoló Pécsinek.</p>
<p>– S mióta vannak a szombatosoknak látnokai? kérdé ez
megütközéssel. <span class="pagenum"><a name="Page_253" id=
"Page_253">-253-</a></span></p>
<p>– A mióta ellenök fegyvert köszörülnek a tévedések emberei és a
hatalom poroszlói.</p>
<p>– És hol lakik e rajongó?</p>
<p>– E szentet Szárdis városába rendelé Jehova az ige hirdetőjévé,
midőn az előbbeni pap családostul együtt eltünt.</p>
<p>– Hogyan? hát Laczkó uram nincs Szárdisban?</p>
<p>– Nagyságod védszárnyai alatt hittük fáradozni őt az Úr
szőlőjének mívelésében, s csak tegnap tudtuk meg, hogy
csalatkozánk. Talán a pogányok földjén vert magának tanyát.
Prófétánk, mihelyt eltünésének hirét hallá, megemlékezett az emberi
nem esendőségéről, szaggatni kezdé alsó és felső ruháját, szaggatni
haját, szakálát, és leült a porba, siránkozván az Antikrisztus
közelgése miatt.</p>
<p>– Én egészen új világba vagyok sodorva, – szólt a bámuló Pécsi.
– Mi történt közöttetek, hogy nyelvetekre most alig tudok
ráösmerni?</p>
<p>– Nagyságod Darius Longimanus udvarában maradt, míg minket az új
Esdrás Jeruzsálembe vezetett vissza, hogy többé semmi hatalom által
ne engednők magunkat a lélek fogságába hurczoltatni – válaszolá a
thyatirai pap.</p>
<p>Pécsi bámuló szemeket vetett rá. Vele még így nem bántak
párthívei. Soha sem mondák, hogy elmaradt az időtől, elszigetelve
áll, nem fogja föl a helyzetet, zászlaja van, de kisérői
nincsenek.</p>
<p>Kádár e közben alig mozgatá ajkait, míg egyszerre halálcsend lőn
a templomban.</p>
<p>– Már megszállotta őt a lélek – súgá Pécsi Simon fülébe a
thyatirai angyal. <span class="pagenum"><a name="Page_254" id=
"Page_254">-254-</a></span></p>
<p>– Vándorok vagyunk, Izrael Istene! az igéret földje felé
vándorlunk – szólt imára fogott kezekkel Kádár. Saruink még ma
Ramesse földjét tapodják; de holnap már útban leszünk Suchotnak
tartva, hogy örökre elszakadjunk az egyiptomiaktól. Mert nem
akarunk, Jehova! azokkal, kik törvényedet megvetik, együtt
imádkozni, együtt temetkezni, együtt támadni föl. Kiköltözünk
külsőleg is az ő templomaikból, miután szivünkben úgy sem voltunk
soha velök. Segíts ez elvándorlásban, mint segítéd Mózest, midőn
Pharao országából kiköltözni készült. És ha minket ellenségeink
üldözőbe vesznek, jelenjen meg nekiek a te haragod a ragály és
dögvész alakjában, s irtsa ki egy éj rövid folyama alatt a
házasságok minden zsengéit, a trónon ülő Pharao elsőszülöttjétől
kezdve a tömlöczbe zárt fogoly elsőszülöttjéig. Legyen minden úgy,
a mint volt Egyiptomban, midőn választott néped zsarnokai közt a
kétségbeesés miatt oly kiáltás támada, minő soha sem hallatszott
többé. Amen.</p>
<p>Kádár imáját utánmormogák a buzgóbb szombatosok. Voltak azonban,
kik nehezteltek, sőt boszankodással hallgaták a vad kifejezéseket.
Gálfi leült, nem akarván elismerni, hogy az ima lehessen, mely csak
a gyűlölet húrjait pengeti.</p>
<p>Pécsi most jogosítva érzé magát, a vendégi jog daczára is
röviden végezni oly gyülekezettel, melynek többségét a
rakonczátlanság igéi ragadják el.</p>
<p>Kezével intett csendért, de a rajongók tömege hosszasan
zsibonga, s a mérsékelt érzelműek rendreutasító lármája még
öregbíté a zavart.</p>
<div class="figcenter" style="width: 371px;"><a href=
"images/i008hq.jpg"><img src="images/i008.jpg" alt="Kádár imája."
title="Kádár imája." /></a>
<p class="caption">Kádár imája.</p>
</div>
<p><span class="pagenum"><a name="Page_255" id=
"Page_255">-255-</a></span></p>
<h3>X.</h3>
<p>Majdnem ez időben érkezett Kassai Elemér a várba.</p>
<p>Lova ki volt fárasztva.</p>
<p>S nem jött senki, hogy átvegye és megjártassa a tajtékzó
állatot!</p>
<p>A vidék legnépesebb uriháza mióta lőn ily elhagyatott? vagy
talán csak őt nem akarják elfogadni? E gondolattal nézett körül
Elemér azon udvarban, melynek cselédei egykor örvendő tekintettel
tolakodtak elébe. Végre, miután pár arcz a folyosóról és a
cselédszobák ablakaiból, hogy észre ne vétessék, visszavonta magát,
egy borzasfejű lovászgyerek jelent meg.</p>
<p>– Vezesd a lovat körül, – szólt az érkezett. – Itthon van-e ő
nagysága Pécsi Simon uram?</p>
<p>– Majd előkerítem a számtartót – válaszolá fonákul a fiu.</p>
<p>– Azt kérdem tőled, hogy itt van-e a vár ura, vagy talán még nem
érkezett meg a városból?</p>
<p>– Miska bácsi! fusson kend a számtartó után, mert
katonavendégünk van – kiáltá a gyerek a folyosón eltünt alak
felé.</p>
<p>– Öcsém, Jancsi, szedd föl magad s hozd el a számtartót – nógata
egy láthatatlan valakit a folyosói lény, míg maga gyorsan közelít a
lépcsőhöz, hol Elemér áll.</p>
<p>Szives mosoly deríté fel a vén szolga arczát, midőn a gyanus
katonatisztben az uriház régi barátjára <span class=
"pagenum"><a name="Page_256" id="Page_256">-256-</a></span> ismert,
de a mosoly csakhamar aggodalmas és tartózkodó modornak adott
helyet.</p>
<p>Míg Miska a vendégszobák helyett Pécsi lakosztálya felé vezeti
Elemért, ez semmit sem kételkedik, hogy a háziúrhoz megy, de midőn
a főbejáraton túlhaladtak, – hová visz kend? kérdé némi
vonakodással. Talán Deborah kisasszony itt van?</p>
<p>– Nincs, kapitány uram! de a kisasszony szobáin át előbb jutunk
a kegyelmedébe.</p>
<p>Mennyi eltünt remény, mennyi szétoszlott álom emlékei közt
haladott el Kassai István öcscse! Mintha a kinyilt és rögtön
elhervadt tavaszt látná szétszórt virágok között halottan heverni
és érezné a hideg őszi szelet, mely a virágillat fellegeit hajtja
tovább, hogy ne maradjon semmi jele a fűszeres, a meleglégű
múltnak!</p>
<p>– Mióta lakik Pécsi Simon Balázsfalván? kérdé nyugtalanúl,
menekűlni akarva a behatásoktól, melyek keblét vívják.</p>
<p>– A nagyságos úr nehány nap óta van itt.</p>
<p>– Sietve óhajtanék vele szólani.</p>
<p>– Nem tudom, lehetséges lesz-e most?</p>
<p>– Talán beteg?</p>
<p>– Tüstént ide hivom a számtartót – mondá szintén kitérőleg a
legény.</p>
<p>– Nincs semmi szükségem rá. A helyett menjen kend és jelentsen
be ő nagyságánál.</p>
<p>Miska tétovázott s aztán rejtélyes arczkifejezéssel szólt.</p>
<p>– Rögtön előkerítem a számtartót, vagy legalább komornyikunkat.
<span class="pagenum"><a name="Page_257" id=
"Page_257">-257-</a></span></p>
<p>Egy, Elemérre nézve rendkívül hosszú percz alatt megérkezett a
fontos egyén, kit mindenki keresni indult, noha semmi okból nem
látszott jelenlétének szüksége világosnak.</p>
<p>A máskor vidám és barátságos arczú számtartó ellenkező érzések
közt lépett a szobába. Szerette volna Deborah kisasszony és az
egész ház egykori kegyeltjét kitelhető szivességgel üdvözleni, de
közelebbi időkben már azt hallá, hogy a régi viszony szét van
szakítva s a mi még több, gyűlöletté vagy legalább kölcsönös és
mély nehezteléssé fajult. Aztán, a katonatiszti rang s öltözet,
mely ellen máskor semmi kifogása sem volt, most benne rossz
sejtelmeket keltett.</p>
<p>– A várúrral akarok beszélni, de igen sürgős ügyben – mondá
Elemér erős hangnyomattal.</p>
<p>A számtartó egészséges pozsgás pofái a közönségesnél sokkal
fehérebbek lettek a sürgető szó hallásakor.</p>
<p>– Tüstént rendelkezem a vitéz kapitány uram számára helyesebb
szállásról. Ez szűk és kényelmetlen szoba.</p>
<p>– Ellenkezőleg, barátom, még igen is tág és fényesen
bútorozott.</p>
<p>– Másoknak jó lehet, de Elemér úrfi – követem alássan, a
kapitány uram, házunknak régi barátja és számára a jók közül a
legjobbal kell szolgálnunk. (Az ostoba Miska oly helyre szállásolta
őt, gondolá magában a számtartó, honnan a hívek oszlását
észrevehetné.) – Tüstént átköltöztetem kegyelmedet <span class=
"pagenum"><a name="Page_258" id="Page_258">-258-</a></span> abba a
szép terembe,… emlékszik-e még rá a bajnok, a hol eddig lakott?</p>
<p>– Köszönöm, de én már innen csak nem mozdulok. Ugyis mihelyt
őnagyságával találkoztam, haza kell sietnem.</p>
<p>– A nagyságos úr épen kilovagolt. (Azt nem mondhatom, hogy
beteg, mert a régi ismeretség jussán berontana a szobába, s orromra
pirítaná a hazugságot.)</p>
<p>– S mikor lovagolt ki? – tudakolá Elemér kedvetlenül.</p>
<p>– Csak most, s csodálkozom, hogy a bajnok vele nem találkozott.
De merről is tetszett jönnie?</p>
<p>– Radnótról. S tudja-e kend bizonyosan a Pécsi Simon uram hon
nem létét? – kérdé Elemér, éles tekintetet vetve a számtartóra.</p>
<p>– Saját kezemmel segítém hátas lovára. Azonban míg itt ok nélkül
trécselek, a bajnok kisérete talán elhelyezve sincs. Futok, hogy, a
mint nálunk szokás, barátságos fogadtatásban részesüljenek.</p>
<p>– Szükségtelen, miután nincs kiséretem.</p>
<p>– De legalább huszárja, legénye? – kérdé a számtartó növekvő
megnyugvással.</p>
<p>– Az sincs.</p>
<p>– Ha uram megérkezik, tüstént hirül fogom adni. (Nagy kő hullott
le szívemről, gondolá magában, Elemér úrfi nem jöhetett rossz
szándékból, különben háta mögött ármádia volna.)</p>
<p>Könnyű kedélylyel, fürgén távozott a számtartó.</p>
<p>Elemér magára maradt.</p>
<p>Helyzete valóban különös volt. <span class="pagenum"><a name=
"Page_259" id="Page_259">-259-</a></span></p>
<p>Mert Kassai István titkárja őt és a nagybátyát egyaránt tartá
márványoszlopnak, melyre egy subalternus előléptetési vágya és
alázatos hálája, mint az indanövény, fölkúszik, hogy gazdag
lombokkal csünggjön le róla. Mi volt tehát természetesb azon
pontosságnál, melylyel, a titok pecsétje alatt, értesíté ifjabb
pártfogóját az országháborító magyar-zsidóknak a kikelet első
szombatján tartandó gyűléséről, megemlítvén azon még nagyobb
fontosságú és a hallgatás még erősebb zárjával őrzendő titkot is,
hogy e veszélyes emberek ármányának meghiusítására valószinűleg az
ifjabb pártfogó leend megbízva s ez által a legszebb alkalmat nyeri
hazája és fejedelme iránti kötelességének teljesítésére.</p>
<p>Elemér a rövid levélből rögtön fölvilágosult, hogy miért lett
kapitánynyá.</p>
<p>A nyert értesítés nyomán a valónál is sötétebb színben kellett
látnia mind nagybátyja gonoszságát, mind pedig Pécsi Simonnak, ki
iránt ragaszkodással lenni most sem szünt meg, könnyelműségét és a
törvények iránti tiszteletlenségét.</p>
<p>Elhatározá, hogy nagybátyja boszujának eszköze nem lesz, ha a
fejedelmi parancs végre nem hajtásáért halállal büntetnék is.
Elhatározá, hogyha engedetlensége nem fejezné be életét, mihelyt
szabadságát visszanyeri, örökre kiköltözik az országból.</p>
<p>Elhatározá, hogy saját mentségére nem fog fölhozni semmit, mi
nagybátyját a világ és birák előtt váddal terhelné, de vele minden
viszonyt megszakít s inkább koldulva vándorol ki, mintsem utolsó
fillérig vissza <span class="pagenum"><a name="Page_260" id=
"Page_260">-260-</a></span> ne fizesse azon segélypénzt, melyet
előléptetésekor kapott.</p>
<p>Volt a megoldásnak könnyebb módja is.</p>
<p>Tehette volna, hogy midőn a fejedelmi parancsot veszi,
teljesítse és játszsza ki azt egyszersmind. Vagy nem volt-e Pécsi
kéz alatt értesíthető? s nem jelenhetne meg a katonaság akkor,
midőn Balázsfalváról a szombatosok már elszéledtek?</p>
<p>De ha ily alakoskodásra Elemér képes is lett volna,
visszaborzadna azon eszmétől, hogy a világ szeme előtt úgy tünnék
föl, mint a ki a boszuállás művére vállalkozék, bár
sikertelenül.</p>
<p>Kínos feszültségeben tölté a napokat, várva: mikor érkezik hozzá
a végzetes parancs? De az mindig késett. Mi lehet a halasztás oka?
vagy talán hamis volt a titkár értesítése? Azonban, miért akarta
volna e jámbor ember őt fölültetni?</p>
<p>Elemér tünedezései közt gyakran tért át azon véleményre is, hogy
nagybátyja a döntő perczben elállott szándékától, vagy pedig a
fejedelem sejté és leálczázá a törvény köpenyébe burkolt
boszuállást.</p>
<p>Mily boldog volna ő, ha e két esetleg közül az első, s mily
nyugodt, ha legalább a második megtörtént volna!</p>
<p>S hát Pécsi nem mondhatott-e le a veszélyes merényről?</p>
<p>Fájdalom! ez iránt rövid ideig ringatta magát Elemér
csalálomban!</p>
<p>A mint tudniillik ablakán kikitekintett, annyi kocsit látott
Balázsfalva felé haladni, mintha ott országos vásár tartatnék.
<span class="pagenum"><a name="Page_261" id=
"Page_261">-261-</a></span></p>
<p>Más, ki a titokba nincs avatva, talán észre sem venné az
élénkebb mozgást, de ő megdöbbent azon, s nem tartá, a mit egész
pénteken folyvást tapasztalt, a már virradó szombatra kecsegtető
előjelnek.</p>
<p>– Ah! – fölvillant ekkor elméjében, – ha helyettem másra bízták
volna a befogatásokat! Nagybátyám ellenszegülésemtől félt; ime, az
ok, a miért noha hajnalodik, még sincs kezeim közt a rendelet. Más
bizatott meg a végrehajtással,… s a bakó bárdjához viszik Pécsit; –
de miért? Mert leányát nem adta nőül nekem! Lovat! lovat! – kiáltá
Elemér és egyedül száguldott azok közé, kiknek életét minden áron
meg akarta menteni.</p>
<p class="center">*</p>
<p>A cselédség kitérő válasza s különösen a számtartó magaviselete
növelték Elemér gyanuját.</p>
<p>Csakhamar odahagyta a szobát s egy melléklépcsőn lekerűlt, hogy
körültekintsen.</p>
<p>Minden zugot ismert a várban! hisz annyi boldog órát töltött
ott!</p>
<p>És ez incselgő, csábító órák, a folyosók oszlopai mögül, az
ablakok leeresztett függönyei közül, a még lombtalan fák távoli
körrajzaiból, az egész láthatár keretéből kilépve, könnyű
szárnyakon lebegtek elébe, körültánczolták őt s bűvös tükreiket
csillogtaták, melyekben a múlt árnyai éltek, mosolygottak,
összeölelkezének és együvé olvadtak, hogy egy nagy emlékképpé
váljanak s megfoszszák az ifjut, kit játszva üldöznek, a szív
hajótöréséből <span class="pagenum"><a name="Page_262" id=
"Page_262">-262-</a></span> megmentett egyetlen kincstől, – a
lemondás erélyétől.</p>
<p>Ah! Elemér, midőn Pécsit akarta fölkeresni, észrevétlenül mindig
csak azokon a helyeken bolygott, hol Deboráhval találkozott, úgy
mint akkor, midőn e látomány nem volt csak üres ábra, de boldogító
valóság.</p>
<p>Ah! mennyi változás történt három év alatt, s mily átok a
képzelődés, mely minden fegyelem mellett sem tud lemondani azon
jogáról, hogy a gyönge pillanatokban a jelen ellen lázítson.</p>
<p>Végre a kisértés ördögein, a mult emlékein győzedelmeskedett az
ifjú.</p>
<p>Letörlé szeméből az utolsó könnyet.</p>
<p>Megint férfiúvá lett.</p>
<p>Észlelőn, figyelve tekintett maga körül.</p>
<p>A várban minden arra mutatott, hogy Pécsinek sok vendége
van.</p>
<p>A fogadó is kocsikkal rakva.</p>
<p>De hol van e sok nép?</p>
<p>Soha csendesebb nem volt az udvar, mint most.</p>
<p>A folyósok üresek, az ajtók nem nyilnak meg.</p>
<p>Egy-egy cseléd kukkan ki, s az is többnyire gyanús szemmel
látszik őt kisérni.</p>
<p>– Okvetlenűl kell Pécsivel beszélnem s ha sokáig késem,
körűlfogják és veszve van. A vár csendje mutatja, hogy a
szombatosok gyűlést tartanak. Csak tudnék egy perczig magára lenni
Pécsivel! Komor tekintetem meggyőzné, hogy élete forog kérdésben.
De talán azt fogja hinni, mintha segítve rajta, Deborah kezéhez
akarok magamnak új igényt szerezni. <span class="pagenum"><a name=
"Page_263" id="Page_263">-263-</a></span> Miért tartoznék ő
büszkeséget tenni föl bennem? Hadd higyen, a mit tetszik! Már
holnap a fejedelemnél lesz elbocsáttatási kérelmem. Sürgetni fogom
szabadulásomat; s azon rövid idő alatt, míg hazánkban élek, ügyelni
fogok arra, hogy béketűrésem legyen még a kinevettetést is
közönynyel venni. Németország nagy táborhelylyé változott s annyi
ezer fegyver közé befogadják az én kardomat is. Örökre kibujdosom
hazámból.</p>
<p>Ily gondolatokkal tépelődve kutatá Elemér a vár urát és a
szombatosok gyűlhelyét.</p>
<p>Mi a templomba térünk vissza.</p>
<h3>XI.</h3>
<p>Kádár imájának hatását Pécsi abból is megitélhette volna, hogy a
mérsékeltek legerősebb mellű férfiai kifáradtak, míg a csendet
helyreállíták.</p>
<p>– Sajnálom, – szólt hidegen, majdnem megvetéssel, – igen
sajnálom, hogy találkozott egyén, ki a vendégi joggal visszaélve,
eléggé vakmerő volt az én házamban oly kifejezéseket használni,
melyek országunk törvényes fejedelmének, a mi kegyelmes urunknak
személyét sérthetik. Sajnálom, hogy számos vendégeim között kevesek
arczán láttam azon méltó boszankodást, melyet a rakonczátlan
szavaknak elő kellett volna idézni. Kedvetlenül vagyok meglepetve,
midőn tapasztalom a vak szenvedélyességet, melylyel a szombatosok,
mintha elátkozva volnának, önkezüleg akarják saját hitvallásokat
összerombolni. A történt nyilatkozat s a rá következett
<span class="pagenum"><a name="Page_264" id=
"Page_264">-264-</a></span> hangos helyeslések után, már fölmentve
érzem magamat a részletes tárgyalástól s csak egyszerűen fogom
kegyelmetekkel tudatni változatlan véleményemet. Ha azok, kik az új
Jeruzsálem hivői, szükségesnek gondolják a mostani körülmények közt
vallásuk országos elfogadása mellett izgatni: ám! cselekedjenek
szabad tetszésök szerint. De ne számítsanak reám. Én azon
férfiakhoz csatlakozom, kik kezökbe veszik az 1622.-diki törvényt
és fölolvasván a szigor szavait, halált, birtokkobzást fognak a
lázítókra követelni. Én kegyelmetek vérén is meg akarom menteni a
szombatosságot, melynek minden egyes híveit ki fogná irtani a Kádár
uramhoz hasonló rajongók által fölköltött üldözés szelleme.</p>
<p>– Oh! mily rövidlátók a világi ismeretek emberei, – sóhajtá
Kádár s kezével Pécsire mutatva, kenetes hangon szólt: Ime! ez még
azt sem tudja, hogy velünk egyszerre fog meghalni. Járt
Egyiptomban, vizsgálta a kövekre írt olvashatatlan betűket,
titkokat keresett a földalatti templomokban lakó bálványisteneknél
és a bepáczolt halottaknál, s bár többet tanult, mint a mennyit a
rosszlélek segítsége nélkül lehet, még sem sejti, hogy vértanuságra
van kijelölve. Tagadd meg csillagaidat, Pécsi Simon, ha számodra
éveket jósoltak! Látom a bilincseket, melyeket kezedre fognak
verni, és hallom, a mint fejedre olvassák az 1622.-iki törvényt. Ne
minket fenyegess tehát e törvénynyel, oh Pécsi Simon, de magad
rettegj tőle, mert szereted a világot. A mi lelkünk Jeruzsálembe
áhitozik, a te szemed a világi javak felé van fordítva. Földiségek
embere! csak <span class="pagenum"><a name="Page_265" id=
"Page_265">-265-</a></span> azért nem veszed észre a halál
angyalának közelgését. Bizony mondom, meg fogsz lepetni általa!</p>
<p>Pécsi tetőtől talpig átfázott. Vagy nem jósoltak-e ilyesmit az ő
csillagházai is? nem ömlött-e ismeretlen forrásokból keblébe
megnevezhetetlen bánat, mely az élet hiábavalóságának fölismerésére
készteté? nem merengett-e darab idő óta az ő lelke homályos
aggodalmakkal, sötét sejtelmekkel, Deborah képén, mintha örökre
elválni kellene e kedves, de eltévesztett életnézetű magzattól, ki
magára fog állani a világban s gazdagsága mellett is minden kilátás
nélkül a megelégedésre?</p>
<p>Oh! Kádár fenyegetéseiben sok való lehet! Hátha ő csakugyan
látnok? Hátha a választottak rejtélyes adományával bir? E kérdés
villámként czikkázott át Pécsi elméjén s homlokáról veríték gördült
le.</p>
<p>A tömeg pedig különös mozgásba hozatott valami ismeretlen
körülmény miatt.</p>
<p>Az ajtó körül férkezni kezdének a szombatosok, s a mint nagy
erőlködéssel rést nyitottak, a közelállók ajkain rendre fölkiáltás
hangzott, elfojtva, vagy élesebben kitörve, de mindig
ijedelemmel.</p>
<p>– Ah! hát ez a szárdisi angyal volna? Lehetetlen! De mekkora
hasonlatosság, mily iszonyú változás! Hát csakugyan a «szombaton
viaskodó» van itt, a nagy szónok, a nagy szent? Helyet! helyet!
Kicsoda lehet?… Maga a szárdisi pap.</p>
<p>Míg a szombatosok e kérdéseket veték egymás elébe s
csodálkozásuk fokozódott, – egy rongyba takart, sárral fedett,
zilált külsejű, dúlt arczú alak bontakozott közülök ki.
<span class="pagenum"><a name="Page_266" id=
"Page_266">-266-</a></span></p>
<p>– Te vagy, Laczkó István? – tudakolá leirhatatlan megütközéssel
Pécsi.</p>
<p>– Árnyéka vagyok annak, ki voltam,… testemnek sorvadt darabja,
lelkemnek ördögi része jött hozzátok. Röviden szólok, minden percz
drága,… mellem nem győzi a lélekzést,… röviden szólok. Simítsátok
le fürteiteket, hogy ne emelkedjenek föl tüskeként,… a borzadástól.
Szemeitek tőre éles…, de lelkem át van már szurdalva a gyilkoktól s
nincs azon több hely új sebek számára. Ne nézzetek rám!… Mit
vétettem? tudakoljátok. Megmondom. Kassai István terveit segitém
elő. S mely okból? Ah! nincs mentő ok a bűnre! Lakoljon, a ki
vétkes. És meglakoltam-e?… Mekkora díjt vontam az árulásért?
Számoljunk. Elvesztém eszemet! ez még csekélység. Egész életem
folyama alatt a becsületesek körében nem jelenhetek meg! ez a
soknál is több. Ha a halál rám ront, lelkem irgalom nélkül a
kárhozatra vitetik! Ez nagy szerencsétlenség. Gyermekeim és nőm
pirulni fognak nevem hallatára! ah! ez a valódi kárhozat. Hátra van
még a ti átkotok. Keressétek ki a legsujtóbbat,… hogy hamar zúzzon
össze. Legyen az egyetlen villámcsapás! Siessetek. Nincs veszteni
való időnk. Nekem meghalni, nektek menekülni kell. Kassai István
tudja összejöveteleteket. Ő Pécsi Simonra tör, de a többieket is
örömmel vezetné a bakó elébe. Láttam e bakót. Azok közt volt, kik a
Maros terén hemzsegtek. Ah! nehéz volt menekülnöm, hogy hírt adjak
jövetelökről. Már készültem másodszor is átuszni a hideg folyamot,
de a parton <span class="pagenum"><a name="Page_267" id=
"Page_267">-267-</a></span> egy lélekvesztő hevert. Megragadtam
lapátját,… a víz engedelmes volt és elhoza az átok elébe. Áldás
legyen a könyörülő hullámokon!… Most már vessétek a fejemre az
átkot s fussatok! Míg közületek a vénebbek, mint a varangy, a rom
kövei mögé lapulhatnak, míg az ifjabbak, mint a fürge gyík,
átcsúsznak a kert keritésein, míg Pécsi Simon a díszteremhez érvén,
szokott karszékébe leül, már a vár körül fog vétetni, a kapun és a
nyilt részeken betolakodnak a katonák, a poroszlók, porkolábok és
bakók. Fussatok! fussatok!</p>
<p>Laczkó István a fejedelemné által az ő felkeresésére küldött
hajdukat vélte a szombatosok ellen rendelt seregnek.</p>
<p>Ezek követék egészen a ladikig.</p>
<p>S valószinüleg át fognak kelni a Maroson.</p>
<p>Nem lehetetlen azonban, hogy a Pécsi várába ért szombatos pap, a
Küküllővölgye felől is látott fegyvereket villogni, s így támadt
lelkében azon erős hit, hogy a várat minden oldalról körül akarják
fogni.</p>
<p>– Meneküljünk! meneküljünk! – hangzék a templomban, s többen a
szombatosok közül a padokon átugráltak, hogy a mellékajtón a romok
között észrevétlenül tünhessenek el.</p>
<p>Voltak, kik a főbejárás felé nyomultak, de föltartóztatá őket a
tyathirai angyal, s néhány rézcsákányos székely, a fehérruhások
rajongó szinezetéből.</p>
<p>– Gyilkosok, utonállók, pénzhamisítók, vagy vérfertőztetők
vagyunk-e? Mi bűnünk van, ha az Istent imádni és az igazság
vallását hirdetni nem vétek? – kiáltá a megrémültek zugása közé a
thyatirai angyal. <span class="pagenum"><a name="Page_268" id=
"Page_268">-268-</a></span> Várjatok legalább addig, míg el fogjuk
dönteni, hogy mitevők legyünk a hatalom zsoldosai ellenében?</p>
<p>Pécsi, midőn a tolakodás elkezdődött, csendesen huzódott a kis
karzathoz, honnan több századdal előbb Balázsfalva földesura a
kriptára vivő koczkakőre lépett, hogy az üres koporsó segítségével
az ablaktalan szobába érhessen.</p>
<p>– Oh! hályogos szemű és rövid elméjű halandó! minő rejteket
kutatsz, hogy a végzet ne keressen föl? – sóhajtá Kádár a hátráló
Pécsi felé fordulva. – Bizony mondom neked, hogy velünk együtt
fogsz az Úr színe elébe járálni. Hol van a zár, hol van az üreg,
hol van a mélység és magasság, hová utánad ne mehessen a halál?
Térj vissza, mert a ki sorsát kerüli, bujkálva még biztosabban
talál rá.</p>
<p>Pécsit borzadály környezé. Eszébe jutott a pánczél csontváza;
hagymázos eszméi a rettentő éhhalálnak bolyongtak képzelődésében;
zörögtek koporsóikban a rég eltemetettek csontjai, fölszállongottak
az árnyak, a kripta kisértetei, azon társaság, melylyel együtt
akart lakni, s az egész szellemvilág fenyegetve tiltá őt vissza az
ablaktalan, a sötét szobától.</p>
<p>E közben a már kevésbbé zsúfolt templomban helyreállott a
csend.</p>
<p>A tyathirai angyal most a hívekhez intézé a főkérdést:</p>
<p>– Mit cselekedjünk, ha valósulna az a hir, hogy a vár körül fog
vétetni? Oszoljunk-e el, hogy egyenként kerítsenek kézre? Vagy
együtt várván be a történendőket, bilincsekkel terhelve lépjünk az
országgyűlés <span class="pagenum"><a name="Page_269" id=
"Page_269">-269-</a></span> elébe, mentve összejövetelünket,
oltalmazva vallásunk érdekeit?</p>
<p>– Miért ne szegülnénk megtámadóink ellen? – mormogá daczoló
arczczal egypár fegyveres.</p>
<p>– Polgárai az ezer éves városnak! – közbeszólt Kádár. – Mielőtt
a bűn elitélné az ártatlanságot, illő és jogos, hogy az ártatlanság
lásson törvényt a bűnre. Van valaki közöttünk, ki magáról azt
állítja, hogy Judás Iskariotes. Hajmeresztő, lélekfagylaló vád! De
nem láttátok-e az összeroncsolt testet, mely az ajkakra vett
igékkel maga ellen látszik dühöngeni? Nem gyanítjátok-e a dúlt
vonalokon a beteg lelket, mely szenvedései közt elvesztette a
mértéket saját tetteinek megbirálásában? Én egyetlen gyermekemet,
Jeftát megtagadtam és elátkozám. Rám nem foghatjátok, hogy
engedékeny volnék. De a szárdisi angyal egész élete oly tiszta, oly
szeplőtelen volt, hogy az antikrisztus közelgését kellene hinnem,
ha csakugyan igaz volna, a mit e jámbor férfiú magáról állít. Jer
tehát, oh fehérruhások eddig legbecsültebbje, s térdelj le a
gyülekezet előtt! Gyónd meg vétkedet s a kisértéseket, melyek
körűlfogtak, erővel letérítendők az igazak útjáról. Tégy őszinte
vallomást, mert hitünk érdekében áll, hogy jelek által győződjünk
meg: ha vajon távol van-e még az idő, midőn az emberiség
negyedrésze<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> fegyverrel, éhséggel,
halállal és fenevadak által irtatik ki? távol van-e a földindulás
és csillaghullások napja, s ama végetlen nyomor, mely a Megváltó
másodszori eljövetelét, a <span class="pagenum"><a name="Page_270"
id="Page_270">-270-</a></span> gonoszság elvének bukását, és az
ezer éves boldogság kezdetét előzi meg? Mondom neked, szárdisi
angyal, térdelj le tüstént, s öntsd előttünk ki szivedet. Ha bűnöd
akkora, mint állítod, akkor megátkozlak azon kézzel, melylyel
gyermekedet kereszteltem újra és feleségedet áldottam meg. Mély
keservemben vigasztalásomul leend, hogy sülyedésed a közsülyedés
jóslata. Ha pedig csak képzelődésed teremté a vádakat magad ellen,
akkor köznyilatkozatunkkal megnyugtatjuk lelkiismeretedet. Látod,
hogy veszélyben forgunk mi is, de testünk ügyénél többre becsüljük
lelkednek ügyét. Térdelj le a gyülekezet előtt.</p>
<p>Kádár szeméből könny csordult ki, midőn e szavakat mondá.</p>
<p>– A szent Istenre! – rimánkodik Laczkó István, – távozzatok,
fussatok, meneküljetek!</p>
<p>– Engedelmeskedjél rendeleteinknek. Mi meg akarjuk vizsgálni
bűneidet.</p>
<p>– Nincs idő arra most, – kiáltá Laczkó, ki elméje éberségét azon
mértékben nyerte vissza, a mint Kádár rajongása hasonlóbbá vált az
őrültséghez. Elárultalak titeket, megátkozom helyettetek magamat,
csak távozzatok már innen.</p>
<p>– Térdelj le rögtön és vallj!</p>
<p>– Oh! hogy aludnék ki a nap szeme, mielőtt a végjelenet tanuja
lennék! Gyilkosotok vagyok: ez bűnöm. De, az Istenért! meneküljön,
a ki közületek még tud.</p>
<p>A nép egy része a kis ajtó felé nyomult, a másik rész a
főbejáratra veté szemét. <span class="pagenum"><a name="Page_271"
id="Page_271">-271-</a></span></p>
<p>S ime! megnyilt az ajtó, belépett Elemér.</p>
<p>Oldalán kard volt, jobb karján vaslemez, egyébiránt minden
fegyver nélkül.</p>
<p>– Pécsi Simon urammal akarok szólani – mondá előbbre törve.</p>
<p>– Ez Elemér, Kassai István unokaöcscse! – kiáltá aggodalmaktól
szorongatott kebellel Szőke, a szökött jobbágy.</p>
<p>– Oh! a csillagzatok nem csalnak! Ők előre megmondák, hogy
veszedelmem tőle jön! – sóhajtotta Pécsi önkénytelenül, de
halálsárga arczczal.</p>
<p>Melyik igében feküdt a bőszítő hatás? Pécsi vagy a szökött
jobbágy meggondolatlan nyilatkozata vetette el a koczkát a
szombatosok sorsa fölött? hasztalan volna vizsgálni.</p>
<p>Elemér alakja bemerült a hömpölygő sokaság árjában.</p>
<p>Pécsi üvöltést és kardcsattanásokat hallott.</p>
<p>A rémület visszaadta az agg erélyét. A küzdők közé rohant. – Le
a fegyverekkel! senki se merje bántani őt, rivalgá. Lökdöste a
közelállókat, s midőn rést nyita magának, elébe hullott a
legyilkolt Elemér. Piros vér fecskendé be a tisztes főúr
mocsoktalan öltözetét, azon ifjué, kit egykor leánya kezével
vágyott boldogítani.</p>
<p>– Mit míveltetek esztelenek, gonosztevők? kiáltá az indulat
miatt reszkető hangon.</p>
<p>– Nagyságod mondta, hogy tőle jön a veszedelem.</p>
<p>– S nem vagyunk-e körülvétetve?</p>
<p>– Ők a megtámadók.</p>
<p>– Védjük utolsóig magunkat a templomban. <span class=
"pagenum"><a name="Page_272" id="Page_272">-272-</a></span></p>
<p>– Ki kell rontani. Hadd nyisson a fegyver utat.</p>
<p>E zavart rivalgások közt rohant némelyik a fő kijáratnak, más
Elemér holtteste mellett huzódott a kis ajtó felé, hogy a romok
közt keressen búvóhelyet vagy szabadulást, míg viszont többen az
Elemér kardját kezében tartó tyathirai angyal vezénylete alatt,
védelmezni szándékoztak életöket és a hitet.</p>
<p>– Ugyan miért ölték meg kegyelmetek azt a derék Elemér úrfit?
szólt a karzatról alá kiabálva és egészen rákvörös arczczal a
számtartó, kinek kötelessége lévén a várban a vendégek
elhelyezésére ügyelni, csak az imént csúszott lopvást föl a
magasba, hogy észrevétlenül fülelhessen a szombatosok szent
gyülekezetének tárgyalásaira. – Ugyan miért végezték ki őt, hisz a
légynek se ártott volna! Magam láttam, midőn egyedül jött a várba,
én nyittattam számára szobát Miska által, épen Deborah kisasszony
lakosztálya mellett. Még csak legényét sem hozta el, pisztolyait is
az asztalon hagyá. Aztán nincs is körülvéve a vár. Bizony kár volt
Elemér úrfit megölni. Már hova dugjam el a holttestét? Boldog
Isten! de hát minek hebehurgyáskodtak az urak! Nyakunkra jön az
investigatio. Majd még engem és a nagyságos urat is belekeverik a
birák ebbe a rút történetbe. Mit csináljunk a holttesttel?</p>
<p>– Imádkozzunk a halott teste előtt Izrael Istenének, hogy öntsön
mindnyájunk szivébe elég erőt a vértanuság kínjainak elhordozására,
szólt égre emelt szemmel Kádár.</p>
<p>– De nekem bizony nem imádkozik kegyelmed Elemér úrfi tetemeinél
– kiáltá a számtartó a karzatról <span class="pagenum"><a name=
"Page_273" id="Page_273">-273-</a></span> leugrálva. Tüstént a
kriptába hurczolom a halottat s lefektetem az üres koporsóba. Ha
csak három napig titokban marad a dolog, majd talál a nagyságos úr
valami okos mentséget, s a fejedelem ő magasságánál kendtek számára
is eszközölhet kegyelmet. Futok a kriptakulcsokért. Csak ne kellene
vesztegetni az időt három nagy lakat fölnyitásával!</p>
<p>– Megállj! szólt Pécsi bódultságából magához térve s a templom
kis ajtójához tántorogva, hogy megkeresse azon koczkakövet, melynek
titkát egyedül ő ismeré, s melynek segítségével az új halottat a a
régiek közé le lehetett volna sülyeszteni.</p>
<p>Ah! a rejtett rugók mily nehezen engedelmeskedtek az ő reszkető
kezének. Végtére sikerült az előkészítés. Még csak a kellő súly,
még csak a holttest volt hátra, hogy a gyilkosság nyoma eltünjék,
míg nem következményei enyhítésére mód és eszköz található.</p>
<p>Pécsi fülét ekkor nagy zúgás csapta meg.</p>
<p>Visszasietett a templomba, s azt megint zsufoltan találá, mint a
tanácskozás kezdetekor volt.</p>
<p>– Minden kijárat el van foglalva, fegyverre! fegyverre! hangzott
azok ajkairól, kik hogy megmenekülhessenek, az imént eltávoztak
volt.</p>
<p>A thyatirai angyal támadásra vezette embereit, Kádár imádkozásra
és nyugodt vértanuságra nógatá.</p>
<p>A főbejárat előtt harcz ütött ki, benn a templomban félkört
alkotának az imádkozók, s letérdeltek.</p>
<p>Az egyenetlen küzdés csak rövid perczekig tartott.</p>
<p>Pécsi látta a thyatirai angyal és Laczkó holttestén <span class=
"pagenum"><a name="Page_274" id="Page_274">-274-</a></span> át a
templomba lépni a felbőszült megyei nemeseket és fejedelmi
hajdukat.</p>
<p>Ekkor maga is a félkörbe térdelt.</p>
<p>Már az Elemér holtteste előtt imádkozók elhurczoltatására került
a sor.</p>
<p>– Ne féljetek! szólt Kádár, midőn a hajduk a térdeplőkhöz
közeledtek. Mienk az élet s nem azoké, kik életünket ki akarják
oltani. Ők sok századdal ezelőtt már el voltak itélve. Halljátok
mit mond rólok Zachariás próféta: «Az Úr megver minden népeket,
melyek Jeruzsálem ellen hadakoznak, megsenyved azoknak húsok, mikor
az ő lábukon állanak és az ő szemeik kijárnak az ő helyökből, és az
ő nyelvök megrothad az ő szájokban.» Melyik volna közűletek oly
rövidlátó, hogy a vértanuság szenvedései közt az elátkozottak
sorsát irigyelné? Ne féljetek!</p>
<p>Az első imádkozó, kire kezét tevé a hajdu, sóhajtá:</p>
<p>– Ime, Izrael Istene! úgy vagyunk mint a Ptolemeus elébe
hurczolt zsidók, kiket a kegyetlen király töménynyel és erős borral
lerészegített elefántok által akart összetiportatni. De te
Mindenható akkoron elvevéd az ő emlékezetét, hogy megfeledkezvén
kiadott rendeletéről, a zsidók helyett Hermont, az elefántok
mesterét büntesse. Újítsd meg e csodát és fordítsd rólunk a
fejedelem haragját Hermonra, kit nálunk Kassai Istvánnak
neveznek!</p>
<p>A második imádkozó mondá: – Küldj, mennyei atyám, mint
Eleazerhez két angyalt oltalmazásomra, mert én is a te szent neved
dicséretében vénültem meg. <span class="pagenum"><a name="Page_275"
id="Page_275">-275-</a></span></p>
<p>– Tápláld a bosszú tejével, övezd a vitézség fegyverével
utódaimat, oh Jehova! hogy mint a Machabeusok, állandó hévvel
irthassák az én hitem irtóit! esdeklék a harmadik
elhurczoltatott.</p>
<p>– Add, Uram! mondá a negyedik, hogy veszély nélkül szabaduljak
ki az oroszlánok verméből, hasonlón Dániel prófétához; mert, ha
rendkívüli eszközökkel nem mutatod meg szeretetedet irántunk, a
tévedések emberei még azt fogják hinni, hogy ők járnak az igaz
uton.</p>
<p>– Megtelt örömemnek pohara, fohászkodott teljes önátengedéssel
Kádár, és ujong az én szivem a vigasság miatt! Hála neked, örök
hála, seregeknek Ura, hogy milliók közül, kik nevedet hirdetik, rám
fordítád szemedet és méltónak találtál a vértanuságra! Mily édes
lesz a kín, melyet igéid hirdetéséért fogok szenvedni. Jutalmaztass
meg, kegyelmek osztója! tántoríthatlan hűségemért. Engedd, hogy még
nagyobb fájdalmak közt ajánljam kezedbe lelkemet, mint az olajba
főzött szent János.</p>
<p>Pécsire került az elhurczoltatás sora. A hajduk megdöbbentek a
magas rangú úrhoz lépve, s új parancsra vártak, hogy tisztöket
teljesítsék.</p>
<p>A kormányzó-főbiró bilincseket hozatott.</p>
<p>– Verjétek kezére! mondá kérlelhetetlen szigorral.</p>
<p>– El volt tévesztve egész életem! sóhajtotta Pécsi Simon, s
átnyujtá karját, hogy lánczokkal terheljék. <span class=
"pagenum"><a name="Page_276" id="Page_276">-276-</a></span></p>
<h3>XII.</h3>
<p>A rossz hirek, ha közfontossággal birnak, alig képzelhető
gyorsasággal szoktak terjedni.</p>
<p>– Mintha a szél hordaná szárnyain, mintha azon titkos
közlekedési eszköz szállítaná tovább, mely a járványokat röpíti
egyik helyről a másikra.</p>
<p>Még talán nem is verték bilincsre Pécsit, még talán a vértanuság
ajándékát kérte Istentől Kádár, midőn megdöbbenés, szokatlan
izgatottság és hevesség volt a fehérvári polgárok arczán
észlelhető.</p>
<p>A szombatosok Pécsi vezérlete alatt föltámadtak, s Balázsfalván
összeütköztek a fejedelem csapataival – e hírt vevé ajkaira
mindenki. Elmondá annak, a kivel találkozott, s megerősödött
hitében, midőn ugyanattól hallá saját szavait ismételtetni.</p>
<p>Minthogy pedig épen hetivásár volt, a jelen levő balázsfalviak
is növelték a rémületet képzelődéseikkel és rokonszenvökkel. Egyik
házát vélte égni, mert a hadviselet nem folyhat le tűz nélkül, a
másik ifjú nejét félté, mert a katonák ilyenkor az idegen tulajdont
magokénak tekinthetik – mire a tatárjárás alatt is elég példa volt
– a harmadik jó földesurát kivánta oltalmazni, mert a jobbágynak,
zsellérnek és haszonbérlőnek, törvény és igazság szerint, mindig
azon félhez kell tartozni, melynek élén a birtok tulajdonosa áll. S
nem elég példa-e erre a megyei karhatalom visszautasításakor és az
erdőfoglalások alkalmával támadt sok csata, küzdelem s vereség?</p>
<p>A balázsfalviak tehát hirtelen fölszedték a sátorfát
<span class="pagenum"><a name="Page_277" id=
"Page_277">-277-</a></span> s nem csekély zajjal törekedtek az
embertömegből kibontakozni.</p>
<p>A piaczon a félelem táplálta a zavart, a zavar a félelmet.
Mindenki tartott valamitől, haragudott valami miatt, értesült
valami felől. Az ablakok fölnyitva, könyöklő és letekintő alakokkal
teltek meg, a házkapukon forrt ki a bámész nép, s a legkisebb utcza
sem volt vészjóslók, tarka hireket regélők s izgatott, hivékeny
tömeg nélkül.</p>
<p>A Mikóék palotájába – hová Deborah az apa távolléte alatt
átköltözött – a legferdébb nagyításokkal tört be a szombatosok
lázadásának hire. Az egész – úgy a mint előadatott – magán hordá a
valószinűtlenség bélyegét. Mikó rossz szándékú koholmánynak
tartotta, melyet Kassai emberei terjesztenek.</p>
<p>De más nézetben volt Deborah, kit a kandalló előtt folyt
beszélgetés után többé senki nem látott mosolyogni, s ki már csak
azt is, hogy atyja nélküle ment Balázsfalvára, aggodalmat
ébresztőnek tekinté. Ő, ki álmatlanúl töltötte az éjt, a sötét
merengést tanusító levél miatt, melyet atyjától a mult nap vett, ő,
a ki már egyszer a szombatosság elleni düh kitörését közelről
szemlélhette, s tudta, mily könnyen támaszthat e kényes kérdés
vihart s égést, ő nem ringathatá magát azon csalálomban, hogy
minden, mi az utczáról szobájáig hangzik, minden, mi zajt és
félelmet támasztott, a jövő perczben megszünik hatni, mert alappal
nem bírt s csak a rosszakarók nemtelen koholmánya volt. Deborah
visszaemlékezve atyja hangulatára, állhatatosan hitte, hogy
<span class="pagenum"><a name="Page_278" id=
"Page_278">-278-</a></span> ez a szombatosok miatt ment
Balázsfalvára, s hogy nagyfontosságú dolognak kellett ott
történnie.</p>
<p>Tüstént rendeletet adott, hogy fogják be a lovakat.</p>
<p>Egy percz alatt készen állott.</p>
<p>S miután minden tanács és visszatartóztatás hasztalan volt, Mikó
fegyvert véve magához, s két csatlóst töltött karabélylyal lóra
ültetve, Deborah mellett foglalt a kocsiban helyet.</p>
<p>Balázsfalvára indultak.</p>
<p>A Mikó-ház a piaczszögleten fekszik, közel a jézusrendüek volt
templomához. Nagy tolongás közt kell tehát utat törni. Néha a kocsi
megáll, hogy a csatlósok kéréssel és fenyegetéssel szerezzenek
szabad tért. Deboráhnak alkalma van hallani atyja és a szombatosok
elleni bősz kitöréseket és vad káromlást. A hangulat ugyanaz, a
kitörés szintoly lehetséges, mint akkor volt, midőn Deborah a
«betegasszony» ágyától rohant az utczára. Oh! mit nem forralhat,
mit nem hajthat végre a buta gyűlölet, a féket vesztett szenvedély!
S nincs-e most a boszúra nagyobb oka vagy ürügye?</p>
<p>Midőn Deborah erre gondol, lehetetlen, hogy fátyolát arczára ne
vonja.</p>
<p>Félelem volt-e ez?</p>
<p>Ah! talán csak könnyeit nem akarta a közszemlére kitéve,
megszentségtelenítni.</p>
<p>A fátyol egyébiránt eléggé gyér arra, hogy néhány arczot, a
megtámadhatástól tartó lány emlékébe rég bevésett bősz vonalakkal,
ismét elébe tűnni engedjen.</p>
<p>Vagy nem az iskolamester volt-e, ki fürkésző tekintetet
<span class="pagenum"><a name="Page_279" id=
"Page_279">-279-</a></span> vetett a kocsiba? s nem Panna asszony
szidja-e, öklével fenyegetődzve a szombatosokat?</p>
<p>– Oh! ezek dühétől oltalmazta Kassai Elemér Deboráht.</p>
<p>Pécsi leánya maga előtt látja az akkor lefolyt jelenetet.</p>
<p>S mily kedvező benyomás az, melyet a nemes ifjú föláldozása most
rá gyakorol! Oly jól és oly rosszul esett Deboráhnak Elemér minden
mozdulatát elméjében megeleveníteni és követni. A jelen veszélye
közt Gyulai finom, urias modora homályba borult, míg a bal kézzel
küzdő ifjú erélye és életmegvetése ragyogó képpé alakult.</p>
<p>Panna rikácsoló hangja a kocsi ajtaja mellett izgatott a
szombatosok ellen.</p>
<p>– Ah! ki fog most engem védeni! sóhajtott föl Deborah merengőn
és magát feledve.</p>
<p>Mikó, ki a vásári tolongás- és zajban komoly félelemre még okot
nem látott, bátorító tekintettel fordult Deboráh-hoz.</p>
<p>– Úgy-e nyomorult teremtmény vagyok, szólt ez a szégyentől
kipirulva. Magam miatt aggódom, a helyett, hogy atyám
szerencsétlensége töltené be egész lelkemet.</p>
<p>Ezzel letépte arczáról a fátyolt, s előrehajolva nézett Pannára,
az iskolamesterre, a népsöpredékre s mindazokra, kiktől undorodott
vagy rettegett.</p>
<p>Mikó nem érté a küzdést, mely szép rokona keblében lefolyt.</p>
<p>– Úgy tetszik, folytatá Deborah, úgy tetszik bátyám, hogy a
kocsink körül tolongók atyám nevét <span class="pagenum"><a name=
"Page_280" id="Page_280">-280-</a></span> említik. Ah! őt
szidalmazzák, s én elég szívtelen voltam magamra gondolni! Ezek az
emberek egykor rólam akarták a ruhát letépni s én hihetőleg csak
öltözetemet féltettem durva kezeiktől, különben megszabadításomért
több köszönettel viseltettem volna Elemér iránt. Hogy nevezik a
háládatlanságot, bátyám! midőn udvariasságból kimélni akarják?
Önzés, feledékenység, erkölcsi érzék hiánya, vagy mi más neve van?
Ah! Istenem, mily lassan halad kocsink. Ha még soká tart így, meg
leszek kimélve azon lealázástól, hogy egy szerencsétlen kezét
megcsókoljam. Igaz, e szerencsétlen tulajdon atyám; de a
fölfuvalkodásnak mindig az irigylett helyzetüekkel kell tartani. S
miért tette atyám magát szerencsétlenné, ha még leányától is akar
szerettetni. A háladatosság nem a már elvett, de az ezentúlra
reménylett ajándékokért van szivünkbe oltva. Ah, bátyám! vannak-e,
kiknek önbecsülésök nem apad éveik szaporodásával? Úgy hiszem,
gyermekkorunkban kellene meghalnunk!</p>
<p>Oly keserű gúnynyal kelt ki Deborah saját maga ellen, hogy Mikó
a rémes hirek előidézte láz jelenségének tartá azt, nem pedig a
véletlen csapás erkölcsi hatásának.</p>
<p>Csendesíté, biztatá őt, de minthogy alig képzelte, hogy Pécsit
komoly veszedelem fenyegetné s a rebesgetett lázadás ne volna
gonosz vagy bárgyú koholmány, a czifra megnyugtatásoknál
czélszerűbbnek tartá, mentől gyorsabban érni Balázsfalvára, hogy
Deborah saját szemeivel láthassa, mi a való, mi a költemény.
<span class="pagenum"><a name="Page_281" id=
"Page_281">-281-</a></span></p>
<p>Kocsisát nógatá, rá-rákiáltott a kitérni késlekedő népre, s
meglehetős zaj és czivakodás közt hagyták hátok mögött a
belvárost.</p>
<p>Már a vár sánczai elmaradoztak, már az Ompoly fűzese, mely
sokadalmak alkalmával bormérés és laczikonyhák számára vert
sátorokkal van behintve, gyérülni kezdett, már csak egy-egy kolduló
hegedűs éneke juttatá a távozók eszébe, hogy még nincsenek messze a
város határától; már a Tövis felé vivő útról jobbra kellett
fordulni s egy gübbenőbe ereszkedve, a balázsfalvi vonalra
átcsapni, midőn a Mikó kocsijával majdnem összeütközött egy
társzekér, melyet lándzsások fogtak körül.</p>
<p>Mikó fölkelt az ülésből s parancsolá, hogy a társzekér huzódjék
a tarlóra, mert különben az ő kocsija küllőjébe ütközik.</p>
<p>A lándzsások felelék. – Mi halottat viszünk, s kegyelmeteknek
illik előlünk kitérni.</p>
<p>– Deborah megborzadt.</p>
<p>– Miféle halottat? tudakolá Mikó, félrébb tereltetve lovait.</p>
<p>– Egy mezei kapitányt, kit az istentelen szombatosok
meggyilkoltak.</p>
<p>Deborah ki akart hajolni, de az iszony miatt nem volt ereje.
Szemhéjai összecsukódtak, hogy ne lássa a társzekeret, mely atyja
ellen viszi magával a vádat.</p>
<p>A halott nyugágya széles tengelyű jármű volt, s hogy össze ne
ütközzék az élő utasok fogatával, néhány lépéssel hátrább kelle
vonszolni a kocsit. E végett a Mikó csatlósainak segédkezést
nyujtottak a <span class="pagenum"><a name="Page_282" id=
"Page_282">-282-</a></span> halott lándzsásai. Egyik a horkanó
gyeplőst, másik a kirugó ostorhegyest tartá.</p>
<p>– Szálljunk ki, Deborah, szólt Mikó!</p>
<p>– Nem, nem! tiltakozék a Pécsi leánya, verdeső szívvel, hunyt
szemekkel.</p>
<p>A fogat nyugtalanabb lett, s Mikó derékon fogva Deboráht,
kivonni kezdé a kocsiból.</p>
<p>Ez most szégyelvén gyávaságát, szégyelvén remegését,
kétségbeejtő eltökéléssel ugrik le a lépcsőn, s a keskeny útárkon
átlebbenve, a tarló szélén megáll.</p>
<p>Idegei feszülve vannak, szemei mintegy kiemelkedtek helyeikből,
s kezét fölemelve a társzekérre mutatott és kiáltá: – Érzem, hogy
ama halott Kassai Elemér! Ki is halhatott volna meg más, midőn
házunkat az Isten büntetni szándékozik. Látni akarom a
halottat!</p>
<p>A társzekérhez nyargalt s Mikó utána.</p>
<p>– Látnom kell őt, mielőtt a föld a legnemesebb vonalakat örökre
elrejti a világ szeme elől! Ah! nem,… nem akarom látni, mert akkor
nem maradna elég könnyem atyám számára… Oh! Isten! mily nyomorult
ajándékod az élet!</p>
<p>A halottas szekér mellette vonult tovább.</p>
<p>Deborah szoborként állt az út párkányán. Csak ajkai mozogtak, s
arczának átlátszóan sápadt vonalai áhitatot fejezének ki. Úgy
látszott, a halott lelkéért imádkozik.</p>
<p class="center">*</p>
<p>Mikó hajtatá, űzeté a lovakat, s azok ügetésből iramlásba mentek
át s végre fékeresztve vágtattak. <span class="pagenum"><a name=
"Page_283" id="Page_283">-283-</a></span></p>
<p>A nép félénken tért ki, vagy a lovak elébe akart állani, vélve,
hogy elragadták a kocsit.</p>
<p>A hidashoz éppen akkor értek, midőn fegyveres embereket szállíta
az innenső partra.</p>
<p>Ez is igen rossz jelenség volt.</p>
<p>– Prédikáltak-e kegyelmetek vagy… csak gyilkoltak? kérdé fagyos
gúnynyal Deborah.</p>
<p>Egy fiatal nemes, ki őt ismerni látszott és a kisded csapat
vezetője, nem udvariatlan, de kedélytelen hangon válaszolá: – A
szerencsétlenségnek mindig volt joga a keserű szavak használatához.
S nagysád e jogot igénybe veszi. Egyébiránt nekünk, kik igen
kedvetlen kötelességet teljesíténk, még az a fölösleges mentségünk
is van, hogy nem mi valánk a megtámadók.</p>
<p>Ezzel az ifjú lovag csapatostól elszáguldott.</p>
<p>A révészek időhaladék nélkül láttak munkához.</p>
<p>Mihelyt a kocsi bement, eltaszíták a hajót a partról, nem
akartak senkit fölvenni, s oly gyorsan forgaták a lapátot, mintha
díjért versenyeztek volna.</p>
<p>És arczukon annyi levertség.</p>
<p>– Atyámat minden jobbágya szerette! szólt zokogva Deborah.</p>
<p>A Mikóhoz intézett halk megjegyzést nem hallák ugyan a révészek,
s talán a könnyet sem látták, de szivök már jobban hullámzott, mint
a Maros, melynek sodró árjával épen most küzdöttek leginkább.</p>
<p>– Az Isten is megveri azokat, kik ránk hozták a tekintetes
vármegyét! sóhajtá az egyik.</p>
<p>– Csak szólított volna föl minket a nagyságos úr, csak gyűjtötte
volna össze a helységet, úgysegéljen! <span class=
"pagenum"><a name="Page_284" id="Page_284">-284-</a></span>
fustélyainkkal magyaráztuk volna nekik, hogy benn szoros, künn
tágas – mondá a másik.</p>
<p>– Bizony akkor pozdorjává törjük… kivált a hajdukat.</p>
<p>– Magát a megyét is.</p>
<p>Mind haragosabban ütötték lapátjaikkal a habot.</p>
<p>Mikó tudakolni akart a történtek felől, de Deborah merev,
halvány vonalai visszadöbbenték.</p>
<p>A hajó kiköt.</p>
<p>Megint vágtatnak a lovak és szélgyorsan érkezik a kocsi a vár
elébe.</p>
<p>S ime, a kapu zárva, a dobogó fölvonva.</p>
<p>Mikó kiabált, hogy ereszszék be.</p>
<p>Az ablakokban pórias és idegen arczok! senki sem mozdult.</p>
<p>Félittasok szemtelen danája hangzék a melléképületekből,
fegyverzörejjel vegyülve.</p>
<p>Éltették a «kopasz Pécsi Simon borát».</p>
<p>Deborah egészen másvilágba volt áttéve, abba, hol lélekzeni nem
lehet, hol a fojtó gőztől elalszik a pislogó mécs és az élet.</p>
<p>Trombitarivalgás rázta föl dermedtségéből.</p>
<p>A dobogó recsegve hullott le. A kapu megnyilt.</p>
<p>Négylovas fakószekér jött ki, szalmazsupból rögtönzött
üléssel.</p>
<p>A lánczokkal terhelt Pécsi ült hátul s vele szemben két
darabont, a lőfegyvert előre tartva, hogy az első gyanus jelre vagy
mozdulatra véget vethessen a fogoly napjainak.</p>
<p>A szekeret fedező őrség a szolgabiró által vezettetett.
<span class="pagenum"><a name="Page_285" id=
"Page_285">-285-</a></span></p>
<p>– Atyám! atyám! kiáltá Deborah a bársonyvánkosu és czímeres
kocsiból kiugorva, veled akarom megosztani a lealáztatást. Ah! bár
átvehetném békóid felét is, azon súlylyal együtt, mely lelkedet
nyomja!… Uraim, én a fogoly leánya vagyok s ki oly lovagiatlan
közületek, hogy atyámtól erővel hurczoljon el?… Meg kell állítani a
szekeret! Atyám mellé ülök.</p>
<p>Ha a kocsis rögtön nem tartja vissza a fogatot, Deborah
széttapodtatik, mert a lovak elébe lépett, s onnan intézé a
fedezethez kérelmét, parancsát, büszke szellemének, mely maga ellen
támadt fel, sivár erélyével.</p>
<p>Hasztalan tartóztatá vissza Mikó és az apa.</p>
<p>Fölvéteték a szekérbe.</p>
<p>– Ah! kinek vére van ruhádon? kérdé, midőn atyja mellé ült,…
kérdé reszketve, suttogó és elhaló hangon.</p>
<p>Pécsi tisztes arcza hamusötétté lett.</p>
<p>– Meg ne mondd! meg ne mondd! – kiáltá Deborah leirhatatlan
szorongás közt… Hagyjuk nyugodni a halottakat!</p>
<p>Pécsi arcza mellére hanyatlott; a leány fuldokolva tördelé e
szavakat: – Bocsáss meg, oh! bocsáss meg nekem! Látod, már félőrült
vagyok… Csak az Istenért! egy nevet ne említsünk soha! Vajon van-e
szerencsétlenebb nálunknál?</p>
<p>– El volt tévesztve egész életünk! – sóhajtá Pécsi.</p>
<p class="center">*</p>
<div class="figcenter" style="width: 376px;"><a href=
"images/i009hq.jpg"><img src="images/i009.jpg" alt=
"– Van-e szerencsétlenebb nálunknál?" title=
"– Van-e szerencsétlenebb nálunknál?" /></a>
<p class="caption">– Van-e szerencsétlenebb nálunknál?</p>
</div>
<p><span class="pagenum"><a name="Page_286" id=
"Page_286">-286-</a></span></p>
<p>A nap végsugarai épen akkor ragyogtak Pécsi Simon palotája
fölött, midőn a foglyot vivő szekér a Miklós-kapu felé fordult,
hogy a vársánczi börtönhöz érjen.</p>
<p>Tehát el kell válni a fényűzés büszke emlékétől, hogy a törvény
kezébe szolgáltatott egy földalatti szoba sötét üregéből vagy soha
sem, vagy a bakó elébe lépjen ki.</p>
<p>Pécsi, bármennyire le volt verve, nem állhatá meg, hogy szemét
föl ne emelje.</p>
<p>Szétzúzott szobrokat, kivágott élőfákat, betört ablakokat,
ledöntött márványoszlopokat, félig leszaggatott házfödelet, dúlást,
romokat látott.</p>
<p>– Az állam jobban gondoskodhatott volna saját vagyonáról! szólt
Pécsi hideg mosolylyal; de egyszerre fájó húr rezdült meg keblében:
– Boldog Isten, mi lesz belőled Deborah, hiszen már koldus
vagy.</p>
<p>– Azon különbséggel, atyám! válaszolá Deborah, hogy a koldus
fillért és szánalmat követel a világtól; én csak feledtetést.</p>
<p>– Ej, ej! – nógatta fejét Pécsi, mint látom, széttépték drága
könyveimet,… ni, ni! ott egy tört darabja a zodiakusnak,… s hát ez
nem a nagyobbik távcső burkolata-e?… A tolvajok, a zsiványok,
kiszurták lelki szememet! Elsötétül előttem az ég, homályban fogok
bolyongani,… ők megfosztottak világomtól!</p>
<p>Deborah szivében tőrszúrás volt atyjának minden szava.</p>
<p>– Oh! én hóbortos vén ember! – sóhajtá Pécsi <span class=
"pagenum"><a name="Page_287" id="Page_287">-287-</a></span> magához
térve, – silány papirtekercsek, tört üvegdarabok, s a holt tudomány
elszórt részecskéi miatt kesergek, a helyett, hogy élő kedves
gyermekem szerencsétlensége töltené be egész valómat.
Megbocsáthatsz-e egyűgyűségemért, Deborah?</p>
<p>– Imádkozni fogok, atyám! hogy legyen még valami, a mit éretted
föláldozhassak! – szólt a Pécsi leánya méla bánattal.</p>
<p>Ekkor a szekér már a börtönhöz ért.</p>
<p>Deborah börtöne tágas volt: az egész világ, ellenben a Pécsié
egy földalatti keskeny üreg.</p>
<p class="center">*</p>
<p>Ősi székely szokás volt, hogy a honárulók házát a nép a földdel
egyenlővé tegye.</p>
<p>Egyébiránt gyakran megtörtént nálok – s ez a politikai nézetek
változandósága mellett természetes is, – hogy a mit közerővel
szétbontottak, azt szintén közerővel újra fölépítették.</p>
<p>A szombatosok üldözői Pécsinél e szokást akarák majmolni, s már
jó messze haladtak a rombolás művében, midőn Kassai István, ki nem
szerette volna ellensége bukását magánboszú eredményéül tekintetni,
fegyvereseket küldött, szétugratá a rombolókat, s egypárt közülök,
mert fosztogattak, rögtönitélőszék elébe hurczoltata.</p>
<p>Még csökönyös gyűlölői is dicséretre méltónak találták ez
eljárását, melynek érdemét emelte, hogy épen legközelebbi rokona s
örököse meggyilkoltatása miatti bánatja közt védelmezé ekkora
erélylyel <span class="pagenum"><a name="Page_288" id=
"Page_288">-288-</a></span> a rendet, feledvén, miként Pécsi a
borzasztó merénylet okozói közt említtetik.</p>
<p>Kevesebb ügyességet tanusítottak a megyei tisztviselők és városi
hatóságok.</p>
<p>A balázsfalvi befogatások tudniillik nagy ellenhatást
gerjesztének a szombatosok iránt.</p>
<p>Kivált a Székelyföldön a tömeg némelyiknek vagyonát dulta föl;
másnak személyét is bántalmazta. S miután a szombatosok inkább
titkos társaság voltak, mint bevallott hitfelekezet, el lehetett
képzelni, hány ártatlant gyanusítottak, s hányat károsítottak
csupán csak magánboszúból.</p>
<p>Voltak, kik hogy védelmet nyerjenek, a hatóságnál sürgették
saját elfogatásukat; voltak, kik magok is szombatosok lévén, hogy a
multat feledtessék és a figyelmet másfelé irányozzák, bujdosó
hitsorsosaik ellen vezérlék a poroszlókat.</p>
<p>Szóval, megtörtént mindaz, mi hasonló alkalomkor rendesen
szokott. Bár kétségkívül a sötét képnek fényes ellentétei is
mutatkoztak egyesek nemeslelkűségében.</p>
<p>Hiszszük, hogy volt, ki e terhes napokban a szentkönyv parancsai
közül arra emlékezett leginkább: szeressed ellenségeidet is.</p>
<p>A deési országgyűlés kihirdetése a balázsfalvi zavarra rögtön
történvén, az igazgató főbiró a megyei börtönből igyekezett mielőbb
odaszállíttatni a bűnösöket, kik fölött az országgyűlésen a
törvényszéki tábla vala itéletet mondandó.</p>
<p>Deésen nem volt hely és bilincs annyi fogoly számára.
<span class="pagenum"><a name="Page_289" id=
"Page_289">-289-</a></span></p>
<p>A nagy templomot jelölték tehát ki börtönül.</p>
<p>Ez közbotránkozást szült.</p>
<p>S különben is már lázzá fokozódott a szombatosok elleni düh, és
e járványos láz épen akkor bírt legnagyobb belerővel, midőn a
legveszélyesebb szombatost, Kádárt kisérte két őr a börtönből az
egyházba.</p>
<p>Az új Jeruzsálem látnoka büszkén, ragyogó arczczal ment az
utczán. Szerette bilincseit, örvendett a gúnynak, áhitozá a
szenvedést.</p>
<p>A nép fenyegetve közeledett felé.</p>
<p>Kádár megáldá szidalmazóit.</p>
<p>Ezek a látnok csodálatos modora miatt még bőszebbé lettek, s már
nemcsak nyelvökkel, hanem kezeikkel is akarák bántalmazni.</p>
<p>Tódultak hozzá, de a két őr egészen át lévén hatva a
kötelességérzettől, puska-agygyal kezdé hátraterelni az igen közel
lépőket, miből huzalkodás támadt.</p>
<p>Ekkor a hátul állók kövekkel hajigáltak az őrökre, s főleg
Kádárra.</p>
<p>Nő sikoltása hangzott a közzajon át.</p>
<p>Egy gyászba öltözött fiatal és igéző szépségű asszony
bontakozott ki a csoportból, nyargalt, a merre a kövek
repültek.</p>
<p>Egyik őrt a nép lefegyverzé s elfogta, a másikat
megszalasztá.</p>
<p>Kádár rendre áldotta a köveket, melyek homlokát, mellét, arczát
érték. Képéről folyt a vér, ajkáról az áldás.</p>
<p>Utóbb szédülni kezdett, s csodálatos ábrák rémedeztek szeme
előtt. <span class="pagenum"><a name="Page_290" id=
"Page_290">-290-</a></span></p>
<p>Mintha valaki átkarolta volna térdeit, s mintha hallaná: –
Atyám! a te kegyelmedtől én is várok annyi áldást, a mennyit egy
kőre adtál, mely téged megsebzett!… Fuldoklok, tünik eszméletem,…
atyám… ah! elkéstél a bocsánattal!</p>
<p>Kádár még nyögésről, hörgésről álmadozott; még bolyongtak zúzott
agyában homályos eszmék s körüle Jefta alakjához hasonlító képek;
még bírt erővel, hogy egy lihegő nesz, egy szellemsohaj felé
mozdítsa meg kezét, de új kő hullott rá s összeroskada épen a
templom csarnokánál.</p>
<h3>XIII.</h3>
<p>Deboráhn kívül, kit a megtagadott, de a válság pillanatában
egész jogát ismét visszakövetelő szerelem, éleslátóvá tőn, – volt
még más is, ki állhatatosan hitte, hogy Kassai Elemér a Pécsi-ház
iránti rokonszenvnek lőn áldozatává,… s ez maga a nagybátya, ez
Kassai István, a Pécsi Simon esküdt ellensége vala.</p>
<p>A régi gyűlölet és boszú a legtörvényesebb formában nyert
kielégítést.</p>
<p>Ki hihette volna, hogy a sors, mint a vadász jól kitanított
vérebe, Kassai számára oly biztosan vegye üdözőbe Pécsit?</p>
<p>Nagy volt a diadal, nagy.</p>
<p>Kassai épen ennyit remélni nem mert.</p>
<p>Összeomlott a Pécsi-ház, nemcsak falai dőltek le, hanem alapköve
is kifeszíttetett, s a föld, melyen feküdt, hamuval van behintve… a
gyalázattal, a <span class="pagenum"><a name="Page_291" id=
"Page_291">-291-</a></span> megvetéssel; de a Kassai-ház sem
épülhet föl. Nagy halommal gyűjtettek anyagszerek, roppant sok
tégla, mész, faragott kő van együtt – értjük a zsugorgatott pénzt,
az érdemmel és fondorsággal szerzett tekintélyt, a vásárlott és
kipörlött uradalmakat; – de mit érnek ez anyagok, ha nincs pallér,
ki századokkal daczoló épületet teremtsen belőlök? mit ér az, hogy
a Kassai-család hatalmasabb lehetett volna a lenézett, gúnyolt, s
talán irigylett aristocratákénál, mit ér a nélkülözésekkel és
kapzsiságokkal sokra jogosított kilátás, ha Elemér meghalt, ha
nincs fiörökös?</p>
<p>A cynikus, a családgőgöt megvető, a polgári származását
hánytorgató Kassai István, ki Pécsit fölfuvalkodásáért kárhoztatá,
az unokaöcs halála után érzé, hogy végtére sem lett volna sem
nevetséges, sem megbélyegző, ha a történetkönyvekben gyakran
fordult volna elő e név: Kassai.</p>
<p>Ennél még szomorítóbb tény volt az, hogy az öreg úr a temetéskor
érzé határozottan a kimult iránti vonzódását.</p>
<p>Alig tudott megválni a koporsótól, pedig haragudni akart a
bezárt tetemre, s volt is oka rá boszankodni.</p>
<p>Elhagyatva érezte magát, noha azelőtt sem volt sokat
Elemérrel.</p>
<p>Most már pusztának hitte lakását, pedig épen annyi ember él
nála, mint eddig, hisz’ Elemérnek, bár unokaöcscséül tekinté, soha
sem adott szállást.</p>
<p>Tünődik, hogy már Elemér nem kér tőle pénzt, ámbár ezt a szegény
ifjú eddig sem tevé. <span class="pagenum"><a name="Page_292" id=
"Page_292">-292-</a></span></p>
<p>Fölforr minden vére, ha meggondolja, hogy Pécsi Deborah annyi
kecsegtetés után visszautasította Elemér kezét, s mégis Deborah
csak koldussá lőn, de Elemér, a megbántott fél, halottá.</p>
<p>Minő példátlan igazságtalanság ez!</p>
<p>Hát ilyen a boszú?</p>
<p>A Pécsiéknek sírni kellett volna, neki nevetni.</p>
<p>S most ő erőltetve kaczag föl, s megijed saját hangjától.</p>
<p>És oh! mily dühössé teszi Kassait, hogy az a nagy harcz, mely az
erszénykötő- s a szűcsivadék közt folyt, tulajdonkép a legerősebb
lendületet Elemér miatt nyerte, s mégis ez egész éltében az
ellenséghez szított, s halálával csalhatatlanúl bebizonyította,
hogy csak nagybátyját kárhoztatja.</p>
<p>A botor ifjú, a háladatlan rokon!</p>
<p>Mint szerette volna Kassai saját tíz körmével kikaparni a
földből a halottat, mint szerette volna bár egy perczig a végzettől
életengedélyt nyerni a holttest számára, hogy maga elébe állítsa s
fölemelt ököllel magyarázza meg neki: – Te ostoba voltál, midőn nem
láttad be, hogy Pécsi Simon az ország törvényei szerint rég
megérdemelte a halált, és az én boszúm jogos volt. Te bárgyú birka
voltál, midőn Deborah miatt a halálba rohantál, mert a szíve
gyökeréig romlott leány, kineveti ábrándozásodat, hiczogva megy egy
lágy kezű, sima modorú, régi családú úrfi-bábhoz nőül, s a
mennyasszonyi ágy élvei közt, mosolyogva regéli el, hogy egy
holdkóros ifjú érette elárulta nagybátyját, érette megöleté magát,
holott szerelme vissza volt utasítva, holott oltározásáért
<span class="pagenum"><a name="Page_293" id=
"Page_293">-293-</a></span> galléránál fogva dobták ki a házból.
He! He! elbeszél mindent. Vagy talán azt hiszed, hogy, mert
szegénynyé lett, nem kap férjet? Szép hús, csábító alak, ért a
tetszelgéshez. Azzal ne biztasd magad, hogy pártában marad. Férjhez
megy és elmeséli őrültségedet. Én is kaczagok rajtad; he! he! majd
én is kaczagok… Ej! azt sem érdemled meg. Mi közöm hozzád!
Kitagadlak, mást nevezek örökösömmé,… nem… ha haldokolni fogok,
fölnyittatom a ládákat, kiszóratom az utczára aranyaimat,
ezüsteimet, minden filléremet, hogy szedjék föl a koldusok, s
legyen belőlök úr, részeges úr, dobzódó úr, nagy úr, erdélyi fő-fő
ember. Szétszóratom összes vagyonomat. Egy batkát sem kapsz tőlem
többé, ostoba fiú! S már most tüstént takarodjál innen. Bújj be a
koporsóba! Mit bánom én, ha meghaltál is!</p>
<p>A szombatosok ellen folyt elővizsgálatokból kitünt, hogy Elemér
magára ment Pécsi várába. Kassai igen könnyen meggyőződhetett, hogy
a főbiró nagy titokban intézte a szükséges lépéseket, s hogy Elemér
ezen az uton nem értesült a történendőkről.</p>
<p>Dühe, haragja iszonyú vala.</p>
<p>– Csak azt tudhatnám meg, ki figyelmeztette Elemért! Csak azt
tudhatnám meg! sóhajtá Kassai oly baljóslatú arczczal, melyre
minden kigondolható veszély volt az ellen fölirva, a ki a titkot az
unokaöcscsel közlé s a szerencsétlen válság okozója volt.</p>
<p>– Csak azt tudhatnám meg! tört ki még legszorgosabb
foglalkozásai közt is a vén Kassai, s ilyenkor eldobta a tollat,
fenyegetőzött öklével, s erős álla mozgott a fölindulás miatt.
<span class="pagenum"><a name="Page_294" id=
"Page_294">-294-</a></span></p>
<p>Néha az ebéd alatt kikönyökölt, magába mélyedt, s ajkáról
ellebbent e sóhaj: – Csak azt tudhatnám meg!</p>
<p>A szegény titkár a pörre vonatkozó adatokkal terhelt kocsival
még Fehérvár határához sem ért, midőn meghallá védurának csodálatos
és fölötte veszedelmes sóhaját.</p>
<p>Nem is volt többé kedve a kocsist nógatni, sőt eddigi szokása
ellenére sajnálkozott a kifáradt lovakon, s maga említé, hogy
helyes volna még egyszer abrakoltatni.</p>
<p>– Minek, nemzetes uram! hisz’ már orrunk előtt a város.</p>
<p>– Dehogy van, atyafi, dehogy van! válaszolta a gyanús sóhajról
értesült férfiú, ki most már sokkal inkább félt a nagybátyától,
mint a mennyire az unokaöcscsét, az ifjú patronust sajnálá.</p>
<p>– Félóra alatt otthon leszünk – mondá a kocsis.</p>
<p>– Isten mentsen! rebegé a titkár, de magát kiigazítva folytatá:
– Ha az Isten megsegít, jókor leszünk Fehérváron. Azonban a lovak
párolognak s ő nagysága haragszik, ha a szegény állatokat
elcsigázzuk. Hajtson be kend e korcsmába, hogy harapjanak
valamit.</p>
<p>Midőn pedig a titkár az ivószobába lépett, fölfedezé, hogy ő
éhes, mint a farkas, s azt is állítá és semmi ellenvéleményre nem
talált, hogy kocsisa szomjas, mint a gödény.</p>
<p>E megállapított tények eredménye roppant elkésés vala, s Kassai
már rég aludt, midőn óhajtva várt titkára megérkezett. <span class=
"pagenum"><a name="Page_295" id="Page_295">-295-</a></span></p>
<p>De a mi halad, azért még nem marad el.</p>
<p>Reggel a subalternusnak találkozni kellett főnökével.</p>
<p>– Jó hogy itt van, domine frater. Egyébiránt megoldhatta volna
elébb is a szekérkereket. Nem látom át: mi szükség volt annyit
időzni szanaszét. Ha négy kézzel fáradnánk kettő helyett, úgy sem
győznők a sok munkát.</p>
<p>– Okiratokat kellett, nagyságos uram! a szombatosok működéseiről
szerezni, s annyit hoztam, hogy a birák többet fognak e lázadók
tetteiről tudni, mint saját magok.</p>
<p>– Tűzbe vetheti kend azokat. Utolsó tettökön kívül másról
hallani sem akarunk. Rémítő dolgok történtek Balázsfalván… Csak azt
szeretném tudni, hogy ki figyelmeztette Elemért a titkos gyűlésre,
he! csak azt mondaná meg valaki nekem!</p>
<p>A titkár tapogatódzva szólt: – Talán véletlenül ment ifjú urunk
a várba.</p>
<p>– Bolond beszéd! Csak ügyesen kell nyomozni, s fogadom, hogy
kikerítjük a bűnöst. Lepecsételtem Elemér iratait, s még ma
átvizsgáljuk. Ha a zsebében czédula vagy levél volt, az már a
törvényes vádlónál van. A katonák általában közlékeny természetűek,
s Elemér nyilt jellemű vala. Lehetetlen, hogy ne fecsegett volna
poharazás közt… mert ők unatkozásból is ittak, s rajta hamar
kifogott a bor. A legényét is lehetne vallatni. Általában az ügyes
fürkésző ezer módot talál a való földerítésére. E percztől fogva
tehát kend egyeben se törje fejét, mint Elemér gyilkosának
kézrekerítésén. Mert nem <span class="pagenum"><a name="Page_296"
id="Page_296">-296-</a></span> a szombatosok ölték meg őt, hanem
az, a ki közéjök csalta. Mihelyt fölfedezi kend a bűnöst, száz
aranyat fog tőlem kapni. Érti-e? száz aranyat! Ne aludjék többé
éjjel, ne legyen nyugta nappal! Csak rajta, csak rajta! Száz
aranyat kap… tőlem kap. Mondom, száz aranyat… még meg is toldva
egypárral, tízzel, húszszal… megtoldva sokkal. Csak azt tudhatnám
meg, ki figyelmeztette Elemért!</p>
<p>A titkár iszonyú kinokat szenvedett.</p>
<p>Mit használt, hogy Elemér lezárolt papirjai között nem
találtatott meg a szerencsétlen levél, melyet túlbuzgóságból irt az
ifjú pártfogónak!</p>
<p>Hisz’ a katonatisztek archivuma a tarsoly és dolmányzseb szokott
lenni. Gondolnak is ők arra, hogy szeleverdiségök miatt más járhat
pórul! Még a szerelmesleveleket is ide s oda dobják! Ki tudná,
honnan jön egyszerre napvilágra a bősz titok, melynek birtokáért a
fukar Kassai száz aranyat s még többet igért?</p>
<p>Elárulhatja azt egy még nem használt lőportöltény, vagy egy véka
zabról adott nyugta, melyet Elemér, nem lévén kéznél hirtelen más
papirja, a levél hátára irt.</p>
<p>S minő átkozott helyzet, midőn valaki száz arany dij mellett
saját maga ellen nyomoz és nem hagyják pihenni, mindig nógatják,
mindig kergetik!</p>
<p>Aztán mondaná bár valaha Kassai, hogy kilenczvenkilencz aranyat
ad, s ezzel bizonyítaná be, hogy kedélye csillapult, de mindig az a
rémítő száz hangzik a szerencsétlen titkár fülébe! Ettől végre is
lehetetlen meg nem őrülni! <span class="pagenum"><a name="Page_297"
id="Page_297">-297-</a></span></p>
<p>Valóságos aranyiszonyba esett.</p>
<p>Még az ajtósark nyikorgását is aranypengésnek hitte, s e
szerencsétlen érczet nem merte volna szobájában tartani, ha
rudakkal hozták volna is ajándékba.</p>
<p>És a mi legrémítőbb, Kassai nemcsak reá bizta a bűnös
kutatását.</p>
<p>Ő nagysága minden ebéden elsóhajtozza: – Száz aranyat, s még
sokkal többet is adnék, ha megtudhatnám, hogy ki figyelmeztette
Elemért!</p>
<p>Ezt naponként hallják a papirok közt turkáló irnokok, kiknek
zsebök üres, lelkiismeretök nincs, s darab idő óta nem akarnak
henyélni, és mint a molyok örökké csak a betűkön rágódnak.</p>
<p>A titkár látva e gyanus szorgalmat, hallva, hogy a száz arany
nem akar apadni, kétségbeesésig gyötri magát. Nyilt ellenséget lát
minden olvasóban, s a ki csak egy perczig pihen, azt alattomos
leskedőnek véli.</p>
<p>Fél az idegenektől, a háziaktól, az uri rendtől, a cselédektől,
s félni, rettegni kezd saját magától.</p>
<p>Arczát hol igen pirosnak, hol igen halványnak véli, s aggódik,
mert legkönnyebb a gyanút szinekkel ébreszteni föl.</p>
<p>Ha kaczag, tettetésnek gondolhatják, ha komor, akkor lelkének
állapotját árulja el. Mit tegyen? S bár legalább, midőn alszik,
bátorságban lehetne! De hátha álmában beszélni fog? Hátha egész
éjjel a szerencsétlen levél tartalmát szavalja el? Ki járhat utána,
hogy nincs-e úgy? Ki biztosítja őt, hogy nem alvajáró, s hogy nem
megy be Kassaihoz megvallani azt, mit ébren titkol? <span class=
"pagenum"><a name="Page_298" id="Page_298">-298-</a></span></p>
<p>Eszébe jutott a régi irókból és a régi mesékből az a számos
eset, midőn a nők hallgatóztak férjeik álmára, s reggel elmondák a
baktriai, árméniai s más eféle királynak, hogy mily veszélyes titok
nyomára jöttek.</p>
<p>Szerencséjére neki nincs ugyan neje, s nem is fog lenni… de nem
tarthat-e attól, hogy valaki az ágy alá búvik, a szekrényben
lappang, az ajtónál, ablaknál hallgatózik éjféltől hajnalig?</p>
<p>A titkár alig merte szemét behunyni.</p>
<p>Aggodalmai, álmatlansága elronták étvágyát, könnyű kedélyét, s
munkára képességét.</p>
<p>Kassai mindig butábbnak tartá őt, s méltán.</p>
<p>Egészsége is szenvedett.</p>
<p>– Helyzetem elviselhetetlen! sóhajtá a ritka esetekben, midőn
mert sóhajtani.</p>
<p class="center">*</p>
<p>Kassai sem birt igazán örülni.</p>
<p>A fejedelem lefoglaltatta Pécsi birtokait, de már melyiket kérje
ő királyi adomány mellett?</p>
<p>Most először kezdé gyanítani, hogy tulajdonkép halála napjáig
megérheti a vagyonnal, melyet magáénak mond.</p>
<p>Ha cselédei lopnának, ha a rablók fölfeszítenék a pénzes
ládákat, ha a zálogban tartott aranyneműek és drágakövek véletlen
háborúk alkalmával Krimbe vagy Prágába vitetnének is,… talán ki
tudna jönni uradalmainak jövedelméből. S kinek hagyja, ha meghal,
földjét, pénzét? Talán a leányágnak? Nem <span class=
"pagenum"><a name="Page_299" id="Page_299">-299-</a></span>
tagadhatni ugyan, hogy a nők is emberek, de ő még sem gondolt
nőrokonaira s azok rája.</p>
<p>Igaz, hogy élvezet volna Pécsi tulajdonába behelyezkedni,…
kivált ha még ez a vén gonosztevő lefejeztetése előtt történhetnék.
Megpukkadna Pécsi mérgében. De más oldala is van a dolognak.</p>
<p>Miután a fejedelemné Szőke Pista életéből nehány körülményt
ismer, nagy óvatossággal kell lenni.</p>
<p>Való ugyan, hogy a szökött jobbágy a szombatosok gyűlésén semmi
határozottat nem mondott, s már most a halál által gátolva van a
kiegészítő vallomások tételében, de ha Kassai mohón kapdos a Pécsi
vagyona után, a fejedelemné még elhitetheti Rákóczi Györgygyel,
hogy nemcsak a törvény, hanem magánboszú, magánérdek is járult
Pécsi megbuktatásához.</p>
<p>Ez mérsékletet javasolna a martalékból osztakozásnál.</p>
<p>De hogy kivánjon valaki keveset, ha sokat is nyerhet?</p>
<p>És a törvények szerint, nem kell-e az elitélt honárulók birtokát
a hű alattvalóknak adományozni? S ha Kassai nem áll a folyamodók
közt első sorban, majd föllép Szeredi vagy más gyűlölt főúr, s
magához ragadja az oroszlánrészt.</p>
<p>Ily küzdések, ily habozások járultak még az unokaöcs kimulta
miatt támadt bánat mellé, s keseríték a vén Kassai István
napjait.</p>
<p>A tevékenység enyhített szenvedésein, de a bosszú nem nyujtá azt
az élvezetet, melyet igért. Pécsi letiportatása után, ő a
vetélytárs, ő a halálos ellenség, <span class="pagenum"><a name=
"Page_300" id="Page_300">-300-</a></span> hanyatlani kezdett
egészségben. Inkább érzé, mint azelőtt az aggkor terhét. Teste még
összébb esett, nyaka még inkább meggörbedt s kedélye még
zuzmarásabbá lőn.</p>
<h3>XIV.</h3>
<p>Párttusa nélkül folyt le a szombatosok pöre.</p>
<p>Hagyták a birákat itélni.</p>
<p>Semmi vélemény nem tört lándzsát Pécsiért.</p>
<p>A szép s most a megaláztatásban magával kiengesztelődni áhító
Deborah, kért, esdeklett mindenütt, hogy enyhíthesse atyja sorsát.
Sajnálták őt, s részvéttel voltak atyja iránt, még azok közül is
sokan, kik az új és gőgös családot, míg a szerencse által
elkényeztetve vala, ritkán látogatták meg, s leszólani szerették.
Pécsi nem nagyon panaszolhatott egykori irigylőinek gúnyaira, nem a
sárra, melylyel a törpék a bukott nagyságot dobálják. Kimélettel
viseltettek iránta, de tévedéseit kellő szempontból felfogni, magas
szellemét, nemes indulatját a mérlegbe vetni és a szigort ez által
ellensúlyozni senki sem tudta. Külső szerencsétlenségéért
sajnálták, a békóért, a börtönért, a kikerülhetetlen büntetésért;
sajnálták úgy, a mint a koldust, a nyomorékot, az égetteket szokás.
A könyörület játssza a főszerepet s nem azon mély megilletődés,
azon megdöbbenéssel vegyült szánalom, mely a hatalmasok bukását
kiséri.</p>
<p>Kassai érezvén, mekkora értéktelenítés rejlik az ilynemű
részvétben, elégült vala a közhangulattal, kivált miután sem azt
nem remélhette, hogy az aristocratia Pécsi védelméért a politikában
hamis helyzeteket <span class="pagenum"><a name="Page_301" id=
"Page_301">-301-</a></span> foglaljon el; sem arra nem
számíthatott, hogy egyes dühönczök megkövezzék Pécsit az országos
teremben, mint Kádárt a nép az utczán.</p>
<p>Kassai éles-látását lángoló bosszuvágya nem homályosítá el. Ő
sejté, miként a pártok egyértelmű kárhoztatása, épen azért, mert az
erősebb szenvedélyeket nem hívja küzdőhomokra, Pécsi életét
megmentheti.</p>
<p>– Vagyona okvetlenül elvesz, de feje nyakán maradhat – gondolá.
A fejedelem meg fog neki kegyelmezni. Hadd, tegye! Van a mi inkább
fáj a bárdnál. Miért ne engedjük, hogy Pécsit a szégyen és
szűkölködés döntse sirba. Neje birtoka leánya alsó-szoknyáira is
aligha elég. Mikótól talán kap néha alamizsnát, de hová lesz
büszkesége? Egy ország ügyeit vezette, he! he! s most az
ügyefogyottakkal együtt várja-e másoktól a jóllakhatás
kedvezményét? Minden aranyat, melyet a többi urak dobnak neki,
egyenesen a porból kell fölvennie. A születés gőgje nem tagadhatja
meg magát, midőn a felvergődöttek gőgjét megszégyeníteni alkalmat
talál Pécsi tapasztalni fogja ezt. Hadd éljen tehát!</p>
<p>Kassai e nézetből elhatározá, hogy nem fog azok útjába állani,
kik az itélet kihirdetése után, Pécsi lefejeztetését a fejedelmi
kegyelem által óhajtják elhárítani.</p>
<p>Nemcsak finom sophismák, hanem más tekintetek is hathattak a
korlátnok engedékenységére.</p>
<p>A pör folyama meglehetősen beburkolta mindazt, a mit ő bosszuból
tett, miért ébreszteni tehát ismét föl az alvó gyanut? Vagy nem
visszatartózkodó-e <span class="pagenum"><a name="Page_302" id=
"Page_302">-302-</a></span> még most is a fejedelemné? Ha a nagy úr
Pécsi meghalt, miért ne éljen a koldus Pécsi? Miért ne szerezné meg
Kassai a fejedelemné teljes bizalmát ily olcsó áron?</p>
<p class="center">*</p>
<p>Ütött az itélet kihirdetésének órája.</p>
<p>Mindenki tudta, hogy halál és jószágvesztés vár a
szombatosokra.</p>
<p>S mégis lázas izgatottság uralkodott a karok és rendek közt.</p>
<p>A királyi tábla tagjai a felperes fiscus teljes keresetén
marasztván a szerencsétlen vádlottakat, a törvénykezési teremből az
országosba léptek, hogy az eredmény nyilvánosságra hozassék.</p>
<p>Előbb a vádirat olvastatott fel, hogy az itélet értelme
világosságra jöjjön.</p>
<p>Kassai szerénységből itélőmesternek hivatta ugyan magát, de ezen
alárendeltebb állás terhétől rég föl volt mentve.</p>
<p>Ő is csak mint országgyűlési tag jelent meg a teremben s nem
nagyon figyelt a vádiratra, mint a melyet már többször volt alkalma
olvasni. A helyett inkább Pécsi arczán legeltette szemét, inkább
azt akarta ellesni, mily vászonfehér lesz ez arcz, mint rezzennek
meg az izmok, midőn a vádirat végén a director jószág- és
fővesztést kér.</p>
<p>A felolvasó itélőmester épen e csattanós ponthoz ért.</p>
<p>Mély csend volt a teremben, a lélekzés is elállott. Kassai
kettős éllel szegzé a rab Pécsire szemét. <span class=
"pagenum"><a name="Page_303" id="Page_303">-303-</a></span> Nem
volt miért átalja e vérlázító kiváncsiságot, mert egy oszlop
árnyában foglalván helyet, a közönség elől fedve vala. Merőn
nézett, kéjelgve nézett a vén emberre, ki Elemértől megtagadta
leánya kezét s most saját kezén elég súlyos bilincset hord.</p>
<p>Pszt! már következik a határozó szó.</p>
<p>Bozontos szemöldei alól villogott szürke szeme.</p>
<p>«A fejedelmi fiscus, olvasá az itélőmester, támaszkodva az
idézett törvényekre és országos határozatokra, a vádlottakra külön
és általában mindenikre kivétel nélkül, jószág- és fővesztési
büntetést kér… de a fővesztésre nézve megválthatólag.»</p>
<p>Kassai vissza rántá Pécsiről tekintetét s haraggal fordult az
itélőmesterhez, mintha ez rosszul olvasta volna el a közvádló
kivánságát.</p>
<p>Hiszen tegnap nem volt benn az életet biztosító záradék.</p>
<p>S hogyan szúrta oda a közvádló, a törvény szigorát
kijátszva?</p>
<p>A foglyokról tüstént leveretett a bilincs.</p>
<p>Kiki a szombatosságért csak vagyonát ejté el, de fejét szabadon
vihette azon bizonytalan helyre, hol mások kegyéből hajlékot és
tápot kap.</p>
<p>Pécsi hetvenegy faluval s temérdek ingóvagyonnal lett
könnyebbé.</p>
<p>S többet ennél tulajdonkép nem is akart Kassai elérni.</p>
<p>De mégis lehangolta őt a mód, melylyel történt.</p>
<p>Rebesgették, hogy a Fehérvárról véletlenül Deésre jött György
urfi erélyes közbenjárásának köszönhetni a fordulatot, biztos
forrás után állították, hogy <span class="pagenum"><a name=
"Page_304" id="Page_304">-304-</a></span> a fejedelem épen a
végperczben hivatta a directort és saját kezével jegyezte föl a
szelidebb követelést.</p>
<p>Mindenesetre Kassait senki sem kérdezte meg. A hallgatag Rákóczi
először bánt vele úgy, mint elviselt tanácsosaival általában
szokott.</p>
<p>Valami előérzet mondá, hogy most az ideje koczkáztatni
helyzetét, mert különben a kivétel szabálylyá válik, s kegyelmet
veszthet, midőn a bukást nem is álmodja.</p>
<p>De annyi ellenség közepett visszavonulással fenyegetőzni
istenkisértés volna – gondolá érettebb megfontolás után.</p>
<p>S neki szüksége van a hatalomra.</p>
<p>Neki egészség a munkásság, éltető levegő a parancsolás!</p>
<p>Mit tegyen azon izgatások nélkül, melyek a magas polcz
veszélyeivel és dicsőségével, ármányaival és sikerével járnak? A
régi családúakat az előitélet a henyeség párnáján, a poharak közt
átvirrasztott éjek alatt sem tartja tiszteletre érdemetleneknek, de
a porból kiemelkedetteknek szüntelen kell ártani, használni, hogy
tekintélyök ne csorbuljon.</p>
<p>Aztán hátha a fejedelem csak mulékony behatást követett? hátha
minden utógondolat nélkül mellőzte őt?</p>
<p>E szempontok súlyát többre becsülte Kassai, mint az óvó-intő
sejtelmet.</p>
<p>S valóban Rákóczi öreg szolgája iránt egyenlőn nyájas vala.</p>
<p>Nem emlegeté a szombatosok elleni pör fejlődését s Kassai sem
pendítette meg e kérdést. <span class="pagenum"><a name="Page_305"
id="Page_305">-305-</a></span></p>
<p>Óvatosan hallgatott az uralkodó és kedvelt tanácsosa.</p>
<h3>XV.</h3>
<p>Az elkobzott birtokok összekuszált gombolyékhoz hasonlítnak.</p>
<p>Rendezésök igen nehéz.</p>
<p>A Pécsié különben sem volt tiszta vagyon, melyhez senki ne
formálhatott volna igényt.</p>
<p>Többnyire szerzemény lévén, a legtarkább jogczímek és feltételek
mellett biratott.</p>
<p>Mihelyt tehát az állam hatalmába került, száz meg száz család
indíta pört, tiltakozott az adományozás ellen, tagadta a királyi
jog fönforoghatását és a fiscusra szállás esetét.</p>
<p>Legterjedelmesebb urodalmai közül nehány épen nem tartatott
zsiros koncznak, melyért marakodni lehessen.</p>
<p>Maga Balázsfalva is a kétségesek közé számittatott.</p>
<p>Kassai nyugton várta be a perczet, melyben a zsákmány felől
biztosan lehetett eligazodni.</p>
<p>Engedte, hogy Pécsi barátjai törjék meg a jeget, hogy ők adjanak
előbb kérelmet hűségöknek az elitélt vagyonából díjazására.</p>
<p>Midőn ezek zörgetni kezdettek, körülnézett, s úgy találta, hogy
az andrásfalvi urodalom volna számára a legczélszerűbb, mert sem
adósság nem terheli, sem jogigények nem ostromolják.</p>
<p>Továbbá, nem oly nagy kiterjedésű, hogy Rákóczi a haza törvényei
ellenére a fiscus kezei közt tartani akarná s nem oly kevés
jövedelmü, hogy a legdúsabb <span class="pagenum"><a name=
"Page_306" id="Page_306">-306-</a></span> ember se örvendhetne, ha
többi birtokaihoz csatolnia sikerülne.</p>
<p>Ez urodalom jövedelme a kényelmes, a tekintélyes középszerűség
vágyaihoz volt szabva.</p>
<p>S Kassai kedvelte az andrásfalvi tág kastélyt, mely legkevésbbé
sem hasonlított az aristocraták büszke váraihoz, kedvelte a kert
vén árnyékos fáit, a hatkerekű malmot a kristálytiszta pataknál, a
legeltetésre alkalmas pagonyt, a fekete szántóföldeket, a jámbor
népet, mely szorgalmas hétköznap és áradozó kedvü
vasárnaponként.</p>
<p>Az öreg úr, ismert rondasága mellett is, legalább elméletileg
tudta, mi egy kies idylli kép? mi a csendélet? mi a takarékos
bőség?</p>
<p>Szóval, szerelmes lett Andrásfalvába.</p>
<p>– Oda fogok visszavonulni, ha hivatalomat leteszem, gondolá s az
adományozás kieszközlésének könnyű és biztos módján kezdé fejét
törni.</p>
<p>Segélyeszközökben gazdag elméje hamar eligazodott a teendők
iránt.</p>
<p>Tudta, mennyire szeretné Rákóczi a közóhajtás által magát arra
vétetni, hogy fiát a váradi kapitánysággal ajándékozza meg.</p>
<p>Ezt akará tehát Kassai kieszközölni.</p>
<p>Csak azután folyamodott volna Andrásfalváért.</p>
<p>Tervét elősegíté az ifju herczeg menyegzőjének közelgése.</p>
<p>Nem kétkedett, hogy a fejedelem az első kihirdetéskor, ősi
magyar szokás szerint, kérni fogja mind az arát, mind a vőlegényt,
hogy adjanak alkalmat valami óhajuk teljesítésére. <span class=
"pagenum"><a name="Page_307" id="Page_307">-307-</a></span></p>
<p>S ha Rákóczi e kedélyes szokásról meg is feledkeznék, könnyű
volna számára, bizonyos óvatosság mellett, a titok leplét egy
kevéssé szellőztetni.</p>
<p>Csak Báthori Zsófia ne vonakodjék, csak ő engedjen befolyást
szivére, csak ő győzze le szeszélyét, csak ő hozza elő, hogy igen
óhajtaná vőlegényét a nász napján váradi kapitánynak üdvözölhetni s
bizonyosan Erdély összegyűlt főurai hangos éljenzések által fogják
tanusítani helyeslésöket.</p>
<p>De a makacs Zsófia megnyerése volt a gordiusi csomó.</p>
<p>Kassai a régibb tapasztalás után magát képtelennek hitte a
herczegkisasszonynál bármi beszinlésekre.</p>
<p>Talált azonban a kitűzött czél végrehajtására más és
csalhatatlannak látszó módot.</p>
<p>E percz óta a váradi kapitányság kérdése össze volt fűzve az
andrásfalvi uradalom sorsával, és Andrásfalva adományozása
visszariasztotta volna a megint hetvenkedni kezdő Szeredit, s az
aristocratákat, kik a török portánál ármánykodnak s a
fejedelemnénél gyakrabban jelennek meg, mint kellene.</p>
<p class="center">*</p>
<p>Siessünk Kassai rideg szobáiból a herczegkisasszony
dísztermébe.</p>
<p>Báthory Zsófia már virágzó szépségű hajadonná serdült fel.
Kedélye azon gyermekded és szeszélyes maradt, mi eddig volt, idegei
oly fogékonyak, szemeiben az öröm és bánat oly hamar cseréli a
könnyeket, szándékai oly döntők és mégis fontolatlanok, akaratja
oly makacs és hajlítható, mint a mult tavaszon; <span class=
"pagenum"><a name="Page_308" id="Page_308">-308-</a></span> de
termete teljesebb, igézőbb s megtartva az eszményi formákat, földi
vágyakra gyulasztóbb. Eljött az idő, hogy a párta helyett
menyasszonyi koszorút tegyenek fejére.</p>
<p>Az első kihirdetés a legközelebbi vasárnap történik, hosszú ima
és még hosszabb prédikáczió után.</p>
<p>Szükség volt pedig, György urfi bosszúságára, hogy az esküvőt
három kihirdetés előzze meg.</p>
<p>A legmagasabb helyzetűek sem vonhatták ki e szokás alól magokat.
S Rákóczi különösen kedvelte az egyházi szertartásokat egész
szélességökben. Nem engedett volna el belőlök semmit, s
takarékossága mellett is ily alkalmakkor nagy áldozatokra volt
kész, sőt még a fitogtatási vágyat sem győzhette le egészen. Most a
menyegzői ünnepélyt több mint fejedelmi pompa által akarta
emlékezetessé tenni. Korán láttak az előkészületekhez.</p>
<p>Minden az óramutató pontosságával haladt. Még Petneházinénak sem
volt ideje zsémbelni, még Anna néninek sem hizelkedni, s oly
szigorú vala a rend, hogy a herczeglány kedvelt ruhái közül egynek
sem történt baja s annál kevésbbé lehete számítani akár egy
filigrán mű széttörésére, akár egy drágakő elveszésére.</p>
<p>Végre a fény, ragyogás, élénkség, siker egyformasága untatá
Zsófit. A megelégedés lehangoló hatását érezé s vágyódott valami,
habár kedvetlen után is, mely őt felelevenítse.</p>
<p>Ekkor hallá meg, noha csak kéz alatt, annak neszét, hogy a
fejedelem minden kikötés nélkül fogja teljesíteni egy kivánságát.
<span class="pagenum"><a name="Page_309" id=
"Page_309">-309-</a></span></p>
<p>Agyában tüstént a legtarkább álmok és vágyak rajlottak.</p>
<p>Egy különben fösvény ház elkényeztetett bábja lévén, a mit csak
a pénz, a kényelem és fényüzés számára előteremthetett, azt ő vagy
már birta, vagy rendes úton, minden ünnepi alkalom felhasználása
nélkül, megszerezheté.</p>
<p>Csipkék, ékszerek, pompás fogatok, bibor és selyem minő ingerrel
hathattak volna rá, ki máshoz nem is szokott s ki e téren
versenytársat Erdély úrnői közt nem találhatott.</p>
<p>Gyermekéveiben már a bőség finnyássá tette s eltompítá a rendes,
a megszokott iránti fogékonyságát.</p>
<p>Zsófi, mihelyt a teremben gyorsan járva, keresni kezdé, hogy mit
kivánjon, tüstént az elérhetetlen álmok tündérországába lépett, s
oly követeléseket gondolt ki, melyeket csak a varázsvessző és a
magiai tudomány bírt volna létesíteni, pedig Rákóczi eléggé prózai
kinézésű s jellemű férfiú volt arra, hogy benne Salamon király
emberfölötti tulajdonait még Zsófi sem vélje megtalálhatónak.</p>
<p>A szép leány egészen a képek és ábrándok világában ringatá
magát, mint a könnyű ezüst légben a paradicsommadár, mely a keleti
néphit szerint, soha a földet lábával nem érinti.</p>
<p>Egymást válták fel röpke, csillogó vágyai, melyeket csak azon
erőtlen és mindenható szellemek teljesíthettek volna, melyek néhány
bűvös szó által a varázslók rabjai ugyan, de különben az elemeknek
is feltétlenül parancsolnak és az anyag, a tér, az idő korlátait
nem ismerik. <span class="pagenum"><a name="Page_310" id=
"Page_310">-310-</a></span></p>
<p>Zsófi a bizarr vágyak, a csapongó ötletek miatt előbb kifáradt,
elkábult s aztán, mintha a szenvedésért, melyet neki okoztak,
büntetni akarná őket, hideg közönynyel, csaknem megvetéssel
emlékezett vissza rájok.</p>
<p>– Inkább szeretném, ha helyettem más gondolna számomra valami
helyest, valami kielégítőt. Mily kár, hogy az a makacs Klára mindig
siratja férjét! Ha most ő itt volna, eredeti elméjével segítene a
gondolatszegény Zsófin! Engem magamra hagynak. Engedik, hogy
unatkozzam. Még jegyesem is, kinek kötelessége lenne finomnak,
gyöngédnek, figyelőnek lenni, már három perczczel… boldog Isten! öt
perczczel késett el!</p>
<p>A herczegleánynak ideje sem volt e panaszt egy sohajjal fejezni
be, midőn György urfi belép.</p>
<h3>XVI.</h3>
<p>Az ifjú szivekre nézve érdekes fecsegések közt jutott a vőlegény
eszébe Kassai terve.</p>
<p>– Kiváncsi vagyok, kedves herczegnőm! szólt nyájasan, hogy mit
álmodtál az éjjel?</p>
<p>– Eddig soha sem kérdezted álmaimat. Ne csodáld tehát, ha e
részben feledékenységhez szoktam. Épen a ma éjjeli az, melyre
legkevésbbé emlékszem.</p>
<p>– Pedig úgy hiszem, hogy már megálmodtad, a mit holnapután
reggel fogsz a fejedelemtől kivánni.</p>
<p>– S miért kivánnék valamit?</p>
<p>– Mert teljesítését atyám előre megigérte.</p>
<p>– Tévedsz herczegem! erről szó sem volt köztünk. <span class=
"pagenum"><a name="Page_311" id="Page_311">-311-</a></span></p>
<p>– Hogyan? S a fejedelemné se említette volna?</p>
<p>Zsófi tagadólag billentett fejével.</p>
<p>– Úgy ma fogják előhozni.</p>
<p>– Miből gondolod?</p>
<p>– Atyámtól tudom. Nekem is szintén kell valami óhajtást
felhoznom.</p>
<p>– S készen vagy vele?</p>
<p>– Sok habozás után.</p>
<p>– És szabad-e tudnom kivánságodat?</p>
<p>– Inkább szeretnélek az utolsó perczben lepni meg azzal. De…</p>
<p>– De, természetesen a titok pecsétje alatt, előre is sejtetni
fogod, úgy-e?</p>
<p>– Ha tenném, csak azért történnék, mert nagyon fájna, ha a te
izlésed, a te vágyaid szerint nem a legjobbat kivánnám.</p>
<p>– Igen szép, hogy ennyi figyelmet mutatsz. Egészen az vagy, a
minőknek, mi leányok, jegyeseinket, s mint nők, férjeinket
óhajtjuk. S tehát kivánságod?</p>
<p>– Kivánságom, hogy a fejedelem kösse le neked jegyajándékul a
fogarasi uradalom jövedelmét.</p>
<p>Örömtől sugárzott a herczegkisasszony szeme, arcza.</p>
<p>– Szégyelném, szólt behizelgő hangon, igen szégyelném, ha annyi
hatalommal sem birnék szived felett, hogy tüstént megtudhassam, mit
akartál volna kérni a fejedelemtől, ha a szegény Báthori Zsófiáért
meg nem feledkezel ifjabb Rákóczi Györgyről?</p>
<p>– Ne kivánd herczegnőm! ezt ne kivánd! Parancsolatod törvény, de
most az egyszer engedetlenségi <span class="pagenum"><a name=
"Page_312" id="Page_312">-312-</a></span> büntetésre tenném ki
magamat. Szabad és független úr vagyok. Egyedül csak te fenyíthetsz
meg s hatalmadban, szerencsétlenségemre, igen erős kíneszközök
vannak.</p>
<p>– S mindeniket fogom ellened használni, vakmerő lázadó, szólt
hamisan mosolyogva a herczegleány. Tudod-e, mit tesz az, ha a nők
fölébresztett kiváncsisága nem elégíttetik ki? Tudod-e, mekkora
veszélylyel jár nemünk közös gyöngeségei ellen indítani háborút?
Úgy a mint magad előtt látsz, én a kiváncsiság vagyok. Természetes
tehát, hogy mihelyt valamit elhallgatsz, nem engem szeretsz.</p>
<p>– Ha téged kiváncsiságnak hívnak, herczegnőm! akkor legrútabb
alakú lehet halálos ellenséged, a titkolódzás. S én a szépségnek
emeltem oltárt szivemben. Hódolatom csak az övé. Ezennel bevallom
neked, hogy mire vágytam volna, ha téged nem ismerve, magamra
gondolhattam volna. De egy feltételt kötök ki.</p>
<p>– Engedd hamar hallanom.</p>
<p>– Azt kötöm ki, herczegnőm! hogy legkisebb vágyadat becsüld
többre s csak akkor kérd a fejedelemtől az én kivánságom
teljesítését, ha más óhajtani valód nem volna.</p>
<p>– Szeretnék egy ékes koronát tenni a fejedre. De a koronát nem
női kezek szokták megszerzeni. Így tehát semmi különös vágyam
nincs. Azonban, ha akadna holnaputánig, a te követelésednek
engedve, azt fogom előhozni.</p>
<p>Ifjabb Rákóczi György boldog volt, mert állhatatosan hivé, hogy
a diplomatiai ügyességgel a lovagiasságot <span class=
"pagenum"><a name="Page_313" id="Page_313">-313-</a></span> remekül
tudta összeolvasztani s hogy czélját elérte minden rábeszélés és
erkölcsi kényszer nélkül. Az öcscsét, Zsigmondot tartják a tudomány
emberének, ellenben őt csak harczfinak.</p>
<p>S mégis most oly nehéz kérdést oldott meg, melyhez Zsigmond, bár
latin értekezéseket ír, hozzá sem mert volna fogni.</p>
<p>Közelebb húzódva jegyeséhez, félsuttogó hangon mondá: –
Kedvesem! őszintén bevallom, hogy egy kevéssé vágynám a váradi
kapitányságra.</p>
<p>A herczegleány megütközéssel tekintett rá.</p>
<p>– Csodálatos! valóban különös! szólt Kassaira gondolva, ki már
egyszer e kérdéssel hajótörést szenvedett s ki az ő túlizgatag
idegrendszerére külsőjével, hangjával visszataszítón hatott, nem is
említve, hogy még gyermekkorában, még az atyai háznál, mint
veszélyes rossz embert hallá említtetni.</p>
<p>– Milyen eredeti ötleteid vannak, herczegem! folytatá gyermeteg
arczkifejezés alá rejtve a gúnyt. Nekem, hidd el, soha eszembe sem
ötlött volna a váradi kapitányság. Már most kibeszélhetlen vágy
gyötör, sok szépet és mulatságost hallani Váradról. Mondd,
herczegem, mivel fogod ott az időd eltölteni?</p>
<p>A szeszélyes Zsófi a divánon térdére támasztá könyökét, s
tenyerére arczát, hogy föl-föltekintő szemekkel, melyekben mosoly
és ámulat játszék, hallgassa a harczfi sima és nyájas szavait.</p>
<p>György pedig, ki e fordulatára a társalgásnak nem számított,
Várad magasztalásánál, a diplomatiai szerepet feledve, mindinkább
kezdé daliás jellemét kitüntetni. <span class="pagenum"><a name=
"Page_314" id="Page_314">-314-</a></span></p>
<p>– Várad, herczegnőm! Erdély kulcsa. A fejedelmi süveg Várad
nélkül becsének felét veszti. Kardjaink nem birnak többé igazi
éllel, ha Várad akár a magyar király, akár a török császár
hatalmába kerül. Erről öcsém, Zsigmond, igen hosszú értekezést
készít. Magam is akartam értekezni Várad hadtani fontosságáról; de
időm igen el van darabolva.</p>
<p>– Herczegem! ezen nehéz kérdést, fájdalom! én is ismerem.
Rákóczi bácsinak van egy nagy földabrosza. Abban megnéztük Váradot,
s mondhatom, hosszasan elmélkedtünk arról, hogy mily oldalról jöhet
az ellenség? melyek a vár gyönge részei? s mennyi erővel tudnók
megvédeni? Jól emlékszem, épen akkor akartunk kikocsizni, de a
magyarázat miatt elkéstünk. Kérlek tehát, édes herczegem! beszéld
el minden hadtani bevezetés nélkül, hogy micsoda időtöltések várnak
reánk Váradon?</p>
<p>– Elfogadjuk a nemesség hódolatát.</p>
<p>– De közülök a főbbek itt laknak.</p>
<p>– Maradt otthon is néhány. Aztán gyakran tartok szemlét katonáim
felett, s te velem lovagolsz ki, azon a szép almásszürkén, mely oly
engedelmes, oly értelmes!</p>
<p>– Ne bizzál benne, herczegem! A trombitaszóra tüszkölni
szokott.</p>
<p>– Nagy vadászatot tartunk a rengetegekben, elejtjük a szarvast,
vadkant, medvét és a bölényt. Velünk jösz te is, szép amazonom!</p>
<p>– Gyakran megyek-e?</p>
<p>– Mindig, herczegnőm. <span class="pagenum"><a name="Page_315"
id="Page_315">-315-</a></span></p>
<p>– Míg végre a régi szittya nőkhöz fogok hasonlítani, kik
férjeiket a táborba is kisérték.</p>
<p>– Az felséges volna, herczegnőm!</p>
<p>– S ha a többi katonák közt engem is elfogna az ellen?</p>
<p>– Az utolsó emberig oltalmazunk téged.</p>
<p>– De ha mind a mellett rabbá lennék?</p>
<p>– Kiváltanánk atyámnak sárospataki kincsével.</p>
<p>– Vagy pedig a vezér, kinek kezébe estem, sátrával és
szerelmével ajándékozna meg. Ez is hadi szokás.</p>
<p>– Az Istenért! Hisz, akkor inkább tőrt döfnél szivedbe,
herczegnőm!</p>
<p>– Úgy-e, mint Virginia, vagy talán mint Lucretia, kikről Csulai
uram mesélt nekem?</p>
<p>A herczeg döbbenéssel tekintett arájára, s ez enyelegve kérdé: –
Micsoda időtöltésünk lesz még Váradon? Remélem, fényes udvart
tartunk.</p>
<p>– Okvetetlenül, herczegnőm.</p>
<p>– Tánczolunk.</p>
<p>– A mikor csak kedved lesz rá, kedvesem!</p>
<p>– De te azt mondád, hogy ott kevés főúr lakik.</p>
<p>– Nem tesz semmit. Derék várőrizetem van, hires bajnokok,
csatában edzett férfiak. Azok is értenek a palotáshoz és a friss
magyarhoz.</p>
<p>– S még inkább, úgy-e a Kinizsi tánczhoz, melyben nőkre nincs is
szükség, mert helyettök egy-egy török testét kell, nem átkarolva,
hanem a foggal tartani?… Egyébiránt én szeretem a vad embereket,
mert keveset láttam még közülök, s az ujdonság, ránk gyarló
lényekre, kiváló érdekkel bír. <span class="pagenum"><a name=
"Page_316" id="Page_316">-316-</a></span> Csak azt óhajtanám még
tudni, hogy Fogarasvár, melyet jegyajándékul fogok nyerni, bir-e
annyi kecsegtető tulajdonnal, mint Nagyvárad?</p>
<p>– Kicsinyben ugyanaz, mi Nagyvárad.</p>
<p>– Ah! – sóhajtott hamis mosolylyal Zsófi, töltsük ott a
mézesheteket, herczegem, mert Anna mondja, hogy akkor a boldog
pároknak magokon kívül nincs semmire szükségök.</p>
<p>– Elfogadom, herczegnőm, javaslatodat, de azon kikötés
megújítása mellett, hogy ámbár én számodra Fogarast fogom kivánni,
te ne érezd magadat lekötelezve óhajtásodra nézve.</p>
<p>– Értem, herczegem!</p>
<p>– Csak ha szeretnél váradi kapitánynyá tenni, akkor parancsolj
rám, és én engedelmes leszek.</p>
<p>– Jól megjegyeztem, herczegem! kivánságodat. De miért akarsz már
távozni?</p>
<p>– Egy szerencsétlen főurat kell meglátogatnom. Minden jószágát
elvesztette s nagy nélkülözések közt élt eddig. Most azonban a
fejedelemné, az én nemes lelkű anyám, kieszközlé, hogy a lefoglalt
birtakok legkisebbike, az ebesfalvi rész, valami ürügy alatt
visszaadassék. Alig negyven jobbágy az egész, de a szegény öregnek
ez is jól fog esni. Sietek, hogy értesítsem őt a fejedelem
kegyelméről?</p>
<p>– S hogy hívják a főurat?</p>
<p>– Pécsi Simonnak, herczegnőm!</p>
<p>– Ah! a Deborah atyja. Furcsa, tevé hozzá némi ingerültséggel a
herczegnő, igen furcsa, hogy ti fiatal urak Deborah kisasszonyt, a
mióta nincs miből öltözködjék, Erdély legszebb leányának
hirdetitek. <span class="pagenum"><a name="Page_317" id=
"Page_317">-317-</a></span> Addig mindig volt kifogástok ellene,
most a ti szemetekben istennővé lett. Hát csakugyan a szépítő
eszközök közé tartozik a szükölködés?</p>
<p>– Nem, herczegnőm! de a panasz nélküli szenvedés igézetét
lehetetlen elvitatni.</p>
<p>– S Deborah békével tűri a csapást?</p>
<p>– Büszke a szegénységben. Királynénak vélnéd, ki fogadást tőn,
hogy házi szövetet hord.</p>
<p>– Egészen lelkesülve vagy, herczegem!</p>
<p>– Csak a mások véleményét mondottam el.</p>
<p>– Tudod-e, hogy nekem nem tetszik Deborah?</p>
<p>– Most hallom először, herczegnőm!</p>
<p>– Hiszem, hogy van oly lovag, ki úrhölgyeink közt ismer nálánál
szebbet is.</p>
<p>– Az én vagyok herczegnőm! kinek egyedül szabad szépségedet
bámulnom.</p>
<p>– A bámulás közös joga a nemes izlésüeknek – szólt ingerűlten
Zsófi. Egyébiránt nem magamra czéloztam. De eredj, herczegem!
Pécsiékhez, nehogy más megelőzzön az örvendetes hír
elbeszélésében.</p>
<p>– Zsófi! te kegyetlen kezdesz lenni irántam.</p>
<p>– Betanult szavak, herczegem!… Csak azt akartam mondani, hogy
magam is ismerek lovagokat, kik, mint remélem, nem Deboráht tartják
a legszebb nőnek, s kik a lovagjátékokban nem az ő szinét tűznék
mellökre.</p>
<p>– Rendkívül kiváncsivá tettél, szép menyasszonyom – szólt György
fölgerjedve. S lehetek-e oly szerencsés, hogy ez általad ismert
lovagok közül valamelyiknek nevét megtudjam? <span class=
"pagenum"><a name="Page_318" id="Page_318">-318-</a></span></p>
<p>– Majd máskor, herczegem! Az idő telik. Nekem a fejedelemnéhez
kell mennem, s neked is, mint mondád, sürgető dolgod van.</p>
<p>– Nem képzelem, hogy…</p>
<p>– Csak folytasd, kérlek!</p>
<p>– Hogy… féltékeny volnál, herczegnőm!</p>
<p>– Nevetséges ötlet! De te talán…</p>
<p>– Csak folytasd, kérlek!</p>
<p>– Talán… azt véled herczegem, hogy a lovagjátékokra czélozván, a
magam szinére gondoltam? S ez nyugtalanít téged?</p>
<p>– Nevetséges ötlet! Még rám fognád, hogy…</p>
<p>– Hogy a féltékenység bánt. Ne hidd, herczegem! Tudom, hogy
semmi okot nem szolgáltattam rá.</p>
<p>– Remélem, herczegnőm! rólam sem teszed föl a könnyelműséget?
Nem adtam-e elég jelét hűségemnek?</p>
<p>– Úgy gondolom, igen fiatalok vagyunk még e komoly kérdés
vitatására – szólt Zsófia. Halaszszuk a tapasztalásokkal gazdagabb
időkre.</p>
<p>– Bölcsen mondod, herczegnőm! Hogyan is tudánk ily szerencsétlen
ötletekre tévedni! Isten veled, kedvesem!</p>
<p>– A viszontlátásig, herczegem!</p>
<p>Zsófi, midőn magán maradt, összecsapta kis kezeit, s nevetve
ismétlé: – Csakugyan féltékeny! S vajon kitől félt?… Lehetetlen
kitalálnom. Nem tesz semmit. Bárki legyen képzelt vetélytársa, elég
szép tőle, hogy félt… S hát én miért haragudtam Deboráhra? Ah! az
egészen más eset. Hallom, hogy kamarásomat udvarlói közt említik,
pedig én tudnék, <span class="pagenum"><a name="Page_319" id=
"Page_319">-319-</a></span> nőül szebbet, jobbat tanácsolni; de nem
akarja czélzásaimat érteni.</p>
<p>– Ekkor lépett be Anna.</p>
<p>A herczeglány tánczolva sietett elébe. Oly sok és furcsa
elbeszélni valója volt: de visszedöbbenté az udvarmesterné komoly,
ünnepélyes magatartása.</p>
<p>– Mit látok, Anna! hisz, szempilláidon valami olyas van, melyre
rá lehetne fogni, hogy könny.</p>
<p>Az udvarmesterné zokogni kezd.</p>
<p>– Csakugyan sírsz, Anna? Az Istenért, mi lelt.</p>
<p>– Hogyne sírnék, kis tündérem, drága gyémántom! holott én
hordoztalak keblemen, karjaim közt szépültél meg és nőttél föl?</p>
<p>– S ezért panaszolsz, Anna?</p>
<p>– Dehogy panaszolok, angyalom, herczegnőm! hanem mert elvisznek
tőlem, maholnap elvisznek.</p>
<p>– De csak nem lehetek feleséged?</p>
<p>– Nem lehetsz, drága gyöngyöm! nem is az a baj; hanem hogy én
nem lehetek többé udvarmesternőd. A régi szokás hozza ezt magával.
Új személyzettel kell kürülvenni magadat.</p>
<p>– S hátha a szokás ellenére is meg akarlak tartani?</p>
<p>– Az igen nehéz volna, herczegnőm!</p>
<p>– Ellenkezőleg, csak kivánnom kell, s tüstént teljesül. Jogom
van bármit követelni; mert Rákóczi bácsi leköté szavát. Ha
tetszenék, mondhatnám, hogy a dombra, mely hálószobám ablakára néz,
építtessen kápolnát aranykeresztes kúppal s homlokzata előtt szent
szobrokkal. Neki szoros kötelessége volna engedelmeskedni; hisz!
zálogba veté szavát. Ha kedvem <span class="pagenum"><a name=
"Page_320" id="Page_320">-320-</a></span> jön rá, kivánhatom, hogy
Csulai uramat, az udvari papot, öltöztesse fel mezitlábos
barátnak,… mi egyébiránt nem is rossz ötlet.</p>
<p>– Az Istenért, herczegnőm! ne beszélj ily hangosan. Meghallhatja
palotahölgyed vagy komornád!</p>
<p>– Hadd hallja! Hisz, jogom van az ország főrendei előtt is ezt
kivánni, miután Rákóczi bácsi, mint Györgytől tudom, szavát
feltétlenül elzálogosítá.</p>
<p>– Te talán, még sem fogsz, angyalom! a puskaporos toronyban
tűzzel játszani? Úgy-e okos lészsz és megfontoló?</p>
<p>– Csak példaként hoztam föl, a mit mondék, csak azt akartam
megfoghatóvá tenni, hogy egyedül tőlem függ hivatalban
maradásod.</p>
<p>– De lásd, én már vén és beteges vagyok. Nem viselhetném el egy
új és fényes háztartás terheit.</p>
<p>– Fényes? kérdé sóhajtva Zsófi. Miért gúnyolsz minket? Vagy nem
akarja-e Kassai, hogy szabad választásomnál fogva, férjestül egy
végvárba zárkózzam el? György herczeget már rá is beszélte.</p>
<p>– Mikor jegyben jártam, vőlegényem azon üvegen át nézte a
világot, melyet én raktam szemére.</p>
<p>– Igazad volt, Anna!… S jó tanácsodért megmarasztallak
udvarmesternőmnek.</p>
<p>– Segíts inkább, herczegnőm, unokaöcsémen, mert, lásd, az is
lemond a kamarásságról. Helyét idegen foglalja el, ki, ha ragyogóbb
tulajdonokkal bírna is, hűségben őt soha felül nem fogja múlni.
Mihelyt mellette szót emelsz, a fejedelem ő magassága bizonyosan
kamarásai közé sorozza.</p>
<p>– Ő ne legyen utánam senkinek kamarása. Hogy <span class=
"pagenum"><a name="Page_321" id="Page_321">-321-</a></span> is
gondolhatád, Anna? Hisz! új viszonyai változtatnák kötelességeinek
természetét. S a mit tisztje volt elhallgatni ma, nem lehet-e
holnap vétke?</p>
<p>– Igaz, herczegnőm!… Magammal viszem Gyulait, s ha unni kezdi a
falusi életet, vegye elő kardját, s nézzen körül, hogy hol
toborzanak katonát.</p>
<p>– Azt megtiltom, Anna! Báthori Zsófiára hivei mindig
számíthatnak. Egész életére védelmem alá veszem Gyulait. Ah!
felséges ötletem van,… nem is egy,… van két ötletem. Küldd hamar
hozzám unokaöcsédet.</p>
<p>A kamarás, ki az előszobában volt, tüstént megjelent; de már a
Zsófit összeszedett arczczal találta a mennyezetes bársonyszéken,
melyen az ünnepi szertartások alatt ült. Körüle palotahölgyek
állottak.</p>
<p>– Valamint a herczegek és uralkodók, szólt a szeszélyes leány,
titkos megbizásokat ruháznak hű alattvalóikra, s olyankor az udvari
személyzet közül senki sincs a teremben; szintúgy tulajdonítjuk mi
herczegnők is magunknak e jogot, s midőn ezennel gyakorlatba venni
szándékozunk, parancsoljuk palotahölgyeinknek, hogy vonuljanak
vissza.</p>
<p>Az összecsengetett nők, kik lelkendezve szaladtak vala a
terembe, most csodálkozás közt távozának.</p>
<p>– Kamarásunk, Gyulai Ferencz vegye át tőlünk e gyöngysort,
melyet Laczkó Istvánné, született Bodó Klára asszony, mélyen
tisztelt fejedelemnénk palotahölgye, a boldogabb napokban rendkívül
kedvelt, s minden ékszereink közül a legtöbbre becsült.</p>
<p>Midőn Gyulai hallá Klára nevét, sápadtabbá lett, s midőn a
gyöngyöt kezében tartá, úgy tetszik, <span class="pagenum"><a name=
"Page_322" id="Page_322">-322-</a></span> mintha alkalmatlan
érzések benyomásai miatt szenvedne.</p>
<p>A herczegleány folytatá: – Kamarásunk a gyöngy által éppen úgy
igazolhatja küldetését, mint szokták a többi titkos követek,
uralkodójuk pecsétgyürűjével, vagy más csalhatatlan jelekkel.</p>
<p>Zsófi, hogy a kellő méltóság ne szenvedjen semmi hiányt, egy
perczig szünetet tartott, s aztán emeltebb hangon szólt:</p>
<p>– Kamarásunk Rápoltra megérkezvén, díszruhában teendi udvarlását
a háziasszonynál, igyekszik minél megnyerőbb modorral hatni czélunk
elérésére, s nem feledi, hogy minden küldetésekben az ügyesség
próbaköve az eredmény, s a sikertelenség mindig vád, ha nem is a
szándék, de a képesség ellen.</p>
<p>Gyulai nem tudta, minek vélje e hosszas szónoklatot, azonban
mélyen bókolva, hallgatott.</p>
<p>A herczegnő folytatá:</p>
<p>– Kamarásunk özvegy Laczkó Istvánnénak nevünkben így szól: Elég
volt már a gyász és fájdalom, melylyel néhai férje emlékének
áldozott. A jó Isten nem akarja, hogy egyetlen érzés rabjává tegyük
magunkat. Az emlékezés mellé a feledést, a bánat mellé a
vigasztalást küldi, s nem szabad e szelid nemtőket
visszautasítanunk.</p>
<p>Most Zsófinak a szertartásos modor iránti türelme kifogyott.
Zsebkendőjét rángatva mondá: – De tulajdonkép a férfiaknak volna
kötelességök szép eszméket gondolni ki, s nem nekünk, szegény
nőknek. Kegyelmed tehát Rápoltig csak azon törje fejét, a mi által
Klárát vigasztalhatja. A bölcs nem szorul <span class=
"pagenum"><a name="Page_323" id="Page_323">-323-</a></span>
utasításra. Akarom, hogy Klára udvarmesternőmmé legyen. Ha önként
nem jön, hozza ide csellel vagy erővel. Eleget könnyezett már,
ideje, hogy mosolyogjon is. S én nem fogom tűrni, hogy virágzó
ifjuságát epedések közt töltse. Ezt ne feledje kegyelmed, kamarás
úr, s Klára szivét ostrommal úgy fogja körül – tudniillik az én
nevemben, – s oly vitézül vívja, hogy a bánat fekete serege, mely
azt mostanig megszállva tartá, a fegyvert letévén, szabad
kivonulásért könyörögjön, mint a legyőzött várőrség szokott.</p>
<p>– Igen nehéz szerepet bízott fönséged rám. Életemet inkább
veszteném el, mint kegyét; de fogok-e birni azon ékesenszólással,
mely a lemondásban gyönyörködő szivet, földi vágyak felé
téríthesse? Az özvegy, úgy hallom, egészen megholt a világra
nézve.</p>
<p>– Mit is tehetett volna mást, míg a gyászruhát hordozta? Ő nem
tartozik azon nők közé, kiknél a gyász csak az öltözék egy külön
neme… Én bízom az ön szerencsecsillagában.</p>
<p>Gyulai a titkos küldetésre saját maga előtt is rejtélyes
érzésekkel indult.</p>
<p>Zsófia pedig az élénk képzelődés legragyogóbb színeivel
rajzolgatá minden részleteit azon új háztartásnak, melyet finom
izlésű udvarmesternője segítségével fog elrendezni.</p>
<h3>XVII.</h3>
<p>Kassai titkárja e közben válságos időket élt. Az imént látta
tulajdon két szemével a felterjesztést, <span class=
"pagenum"><a name="Page_324" id="Page_324">-324-</a></span> melyben
védnöke őt a levéltárnoki állomásra ajánlotta.</p>
<p>Máskor mint repesett volna örömében a szíve! De, fájdalom! épen
aznap reggel, kérdé tőle tréfásan egyik irnok: – Uram bátyám!
vajjon nem kegyelmed értesítette-e a megboldogult Elemér úrfit a
szombatosok gyűléséről?</p>
<p>És szintén aznap délben sóhajtá Kassai: – Százötven aranyat
adnék, a ki nekem fölfedezné az árulót!</p>
<p>Tehát ötven aranynyal van felebb fokozva az öreg úr dühe!</p>
<p>Borzasztó emelkedés! S bár legalább ne volna a fiatal ember, ki
gyanakodni kezde, valóságos betűmoly és actákon rágcsáló egér? Ki
tudja, hová nem üti be az orrát? s mit nem szaglál meg?</p>
<p>A szerencsétlen titkár nem is kétkedett többé, hogy a végveszély
torkából csak nagy elhatározás által menekülhet.</p>
<p>Kassai egy egész nap nem látta őt, sem az iró-, sem az
ebédlő-asztalnál.</p>
<p>Kérdezősködött felőle, szüksége volt rá; de nem kapták otthon, a
hivatalban, a korcsmákban.</p>
<p>Másnap reggel Kassai István, országtanácsos és itélőmester,
díszruhába volt öltözve, s épen templomba készült, a kihirdetés
miatt.</p>
<p>Képe elégült vala. Andrásfalvát már zsebében hitte, s mi
kedélyét kedves derűvel és meleggel tölté be, azon tapasztalat
vala, hogy ifjabb Rákóczi Györgygyel is, okkal-móddal, ki tudna
jönni, s így hivatalát és politikai befolyását semmi esetleg nem
fenyegeti.</p>
<p>Kassai épen fölkelt a karszékből, s a mankó helyett <span class=
"pagenum"><a name="Page_325" id="Page_325">-325-</a></span> épen
elefántcsont pálczáját vette kezébe, midőn nem is derült, nem is
zavartalan arczczal belépett a titkár.</p>
<p>– Domine frater! kendet rég nem láttam: szólt Kassai, szokása
ellenére, harag nélkül.</p>
<p>– Nagyságos uram! ez irat fogalmazása rabolta el minden
időmet.</p>
<p>Ekkor egy kérvényt nyujta a korlátnok felé.</p>
<p>– Megint sürgeti előléptetését!</p>
<p>– Isten őrizzen, nagyságos uram! – hebegé a titkár.</p>
<p>– Mi baja van hát?</p>
<p>– Lemondásomat kérem kegyesen kieszközöltetni.</p>
<p>– Kassai csodálkozása fölülmulta a titkár rettegését is.</p>
<p>– Hát miért mondunk le, domine frater?</p>
<p>– Magam részéről csak azért, mert más kenyeret kaptam – szólt
elégületlenül a titkár.</p>
<p>– Zabkenyeret-e vagy mazsolás kalácsot? kérdé rossz humorral
Kassai, s eszébe jutottak a torzsalkodó pártok, a cselszövő nagy
urak, a megvesztegetés, a följelentések és árulás, minden más bűn
lehetőségeivel együtt… S kihez szegődött kend? kérdé epés
mosolylyal. Talán épen Szeredi uramhoz?</p>
<p>– A nagysád ellenségeinél szolgálni, oly gazság volna tőlem, –
szólt a titkár mély felindulással, – a minőre talán a
világtörténetben sincs példa. Én Széles Márton úr szolgálatjába
fogok lépni.</p>
<p>– De hát, ki az a Széles Márton?</p>
<p>– Nógrád-megyében compossessor, kegyelmes uram! <span class=
"pagenum"><a name="Page_326" id="Page_326">-326-</a></span></p>
<p>– S kend fejedelmünk országából ki akar költözni?</p>
<p>– Állhatatos szándékom.</p>
<p>– És mit fog tenni Széles Mártonnál?</p>
<p>– Részint számtartói hivatalt viszek, részint az urfiakat
tanítom.</p>
<p>– Kend vagy leitta eszét, vagy engem akar ámítani. Hisz! talán
csak nem bolondult meg, hogy diszes állását ily silány helyzettel
fölcserélje.</p>
<p>– Nem a helyzet teszi az embert, nagyságos uram! s alázatosan
esdeklem, kegyeskedjék elbocsáttatásomat sürgetni, mert egy más
jelölt is van, ki még a lovak idomítására is ajánlja magát, és
Széles Márton uramnak, mint hallám, gyönge oldala a ló.</p>
<p>– Pihend ki csak magad, jó emberem, nem aludtál az éjjel,
lemondásodról majd beszélünk máskor – szólt Kassai, a titkárt
ittasnak hivén.</p>
<p>– Ne máskor beszéljünk, nagyságos uram. Méltóztassék csak
átvenni a kérelmet. Ide leteszem az asztalra.</p>
<p>– Jól van, tedd le!</p>
<p>– Nem «tedd le», nagyságos uram! hanem méltóztassék kegyesen nem
neheztelni rám, ha a kényszerűségnek engedve, még felmentetésem
előtt Széles Márton uramhoz találnék utazni; mert vetélytársam van
s az a lovak neveléséhez is értvén, a pædagogusi állomást könnyen
elcsipheti előlem.</p>
<p>– No! ne fecsegj már többet. Feküdjél le s ha kialudtad magadat,
mehetsz Széles Márton uramhoz… Látják kendtek, szólt oktatólag
Kassai az irnokokhoz, minő rossz hatásai vannak a mértéktelen
<span class="pagenum"><a name="Page_327" id=
"Page_327">-327-</a></span> italnak. Ez az ember most az egyszer
talált eltérni a józanság útjáról s mégis mekkorát botlott. Legjobb
szomjoltó a friss, tiszta víz.</p>
<p>A titkár alig várta, hogy védnöke a templomba menjen.</p>
<p>Ideiglenes távozás ürügye alatt még aznap néhány mérfölddel
távolabb volt az őt fenyegető százötven aranytól.</p>
<h3>XVIII.</h3>
<p>Az isteni tisztelet után a fejedelem kisebb elfogadó-termébe
összegyülekeztek a magas család tagjai s a tekintélyesebb
főurak.</p>
<p>Midőn Báthori Zsófia herczeglány, feszes udvari öltözetben és
komoly palotahölgyektől kisérve, megjelent, az öreg Rákóczi az
ajtóig ment eléje s kart nyújtva vezeté a trón zsámolyáig, hol
balra egy a fejedelemasszonyénál valamivel törpébb ülés várt
számára, míg szintén a trón mennyezete alatt, de jobb felől, György
úrfinak vala hely jelölve.</p>
<p>Kedélyes szónoklat után, Rákóczi a szép ara homlokát megcsókolá
s lekötelező nyájassággal buzdította, hogy fejezze ki valami
óhajtását s adjon neki alkalmat, a gyors és feltétlen betöltés
által, atyai szeretetét és lovagi buzgóságát megmutatnia.</p>
<p>A lány rezzenve hordá végig szemét a kis, de fényes
csoportozaton.</p>
<p>Látszik, miként keblében küzdés foly és akarata ingadozik.</p>
<p>– Mit tegyek? rebegték alig hallhatón ajkai.</p>
<p>– A váradi kapitányságot kell kérni – sugá oly <span class=
"pagenum"><a name="Page_328" id="Page_328">-328-</a></span> finom
és halk hangon Kassai, hogy Zsófi előbb kétkedett: vajon, nem csak
képzelődésének játéka-e a mit hallani vél s ámult és kémlő
tekintetet vetett az öreg korlátnokra, ki most egy alig észrevehető
fejbólintással bátorítá szónoklatra a szép herczegkisasszonyt.</p>
<p>E tény véget vetett a habozásnak.</p>
<p>Zsófi ajkszögletein negédes gúny és fanyar mosoly lebbent
el.</p>
<p>– Minthogy, szólt Rákóczihoz fordulva, minthogy én minden
vágyamat fenségednek fejedelmi házában annyira kielégítve találom,
hogy semmi személyes óhajtani valóm nem marad fenn, legyen szabad
nem drága érczeket, keleti szöveteket, elefántcsontból és
borostyánkőből készűlt remek műveket kérni e nap emlékét fentartó
jelül, legyen szabad, minthogy rólam elegen gondoskodnak, nekem ma
a más örömeire gondolni.</p>
<p>– Szépen beszél – sugá Szeredi Kemény Jánosnak.</p>
<p>– Jól informálta György herczeg – elmélkedék magában Kassai.</p>
<p>– Szólj bátran, leányom! mond a fejedelem. Szivünkből örvendünk,
sőt büszkék is vagyunk rá, ha mind azt, a mit vágyaid kértek,
betöltve találtad nálunk. Mélyebb hatásuvá nem tehetted volna a mai
nap emlékét, mint épen e nyilatkozatod által. Köszönjük szíves
elismerésedet s azon leszünk, hogy az előzékenységben adósod ne
maradjunk. Ohajtjuk tehát mielőbb hallani az egyén nevét, kire
gondoltál s a kivánságot, melylyel neki örömet szerzeni akarsz.</p>
<div class="figcenter" style="width: 396px;"><a href=
"images/i010hq.jpg"><img src="images/i010.jpg" alt=
"– Legyen szabad nekem ma a más örömére gondolni." title=
"– Legyen szabad nekem ma a más örömére gondolni." /></a>
<p class="caption">– Legyen szabad nekem ma a más örömére
gondolni.</p>
</div>
<p><span class="pagenum"><a name="Page_329" id=
"Page_329">-329-</a></span></p>
<p>Zsófi mosolyogva, de a szeméremtől, vagy az átallás más indokai
miatt, kipirult arczczal folytatá: Szándékom volt György herczeget
a váradi kapitánysággal lepni meg, azonban szivem nyugtalanul vert,
midőn e szép eszmét elmémben forgatám. Ne indulj eszed után Zsófi!
súgta szivem. Miért válnál meg a háztól, melyben annyi elnézéssel,
szeretettel találkozál és azon jó emberektől, kik leányukká
fogadtak s kik bizonyosan sajnálnák távozásodat? Miért okoznál egy
örömnapon kellemetlenséget nekik. Aztán ne feledd Zsófi! súgta
ismét szivem, hogy Váradon vetélytársad akadna s György birtoka
fölött osztozni kellene mással…</p>
<p>– Mit mondasz, herczegnőm! kiáltá György.</p>
<p>– Igen, Váradon szivednek felét a tevékenység, a dicsvágy
foglalná el, s mi menyasszonyok féltékenyek vagyunk az ily
vetélytársakra is. Később változnak szokásaink. Majd akkor sürgetni
fogom számodra a váradi kapitányságot.</p>
<p>Rákóczi elnevette magát. – Nem szeretném, leányom, ha valaha ez
állomásért folyamodnál fiam számára. Egyébiránt, tevé komolyan
hozzá: még eddig példa nem volt rá, hogy legfontosabb végvárunk
más, mint tapasztalt kezekre bizatott volna.</p>
<p>Helyeslés sugárzott az országnagyok szemeiből.</p>
<p>Csak Kassai volt komor, sötét és gondolatokba merűlt.</p>
<p>– Nos! mit kivánsz hát, kedves leányom! kérdé a fejedelem.</p>
<p>– Az andrásfalvi uradalmat, mely Pécsi Simon nótáján esett
vissza az államra, Gyulai Ferencz hű <span class="pagenum"><a name=
"Page_330" id="Page_330">-330-</a></span> szolgámnak kivánom
adományoztatni, szólt, zsebkendőjének csipkéit tépdelve a
herczegnő.</p>
<p>– De csak oly föltétel alatt, kiáltá puzduri hévvel György úrfi,
hogy tüstént vigye oltárhoz Pécsi Deborah kisasszonyt, az elitélt
egyetlen magzatát.</p>
<p>Közcsodálkozás követé e szavakat.</p>
<p>Kassai elejté az elefántcsont gombú pálczát kezéből, s az agg
kor szokott reszketegségénél többel nyúlt utána.</p>
<p>Rákóczi homlokát redők fellegezték be.</p>
<p>Most a fejedelemné veté közbe magát s nyájas hangon mondá: –
Örvendek leányom, hogy fiatal éveidben már érzed, miként nem azért
szerencsések a magas helyzetüek, mert joguk van parancsolni, hanem,
mert alkalmuk van az érdemet megjutalmazni. Gyulai Ferencz valóban
derék fiatal ember, kitől házunk és a haza kitünő szolgálatokat
várhat. Szivemből örvendek, kedves fiam György, hogy benned, kit a
világ harczias hajlamaidért és erélyedért dicsér, oly mélyen él a
szánalom a szerencsétlenek, a kegyelem a tévedtek iránt. Óvd e
szent, e nemes érzéseket egész frisseségökben s hidd el, hogy ha a
halandóknak nem lehet néha a mértéket el nem téveszteni, sokkal
jobb, ha tetteink által az igazságos szigor, mint az irgalom
szenved csorbát. Egyébiránt Pécsi Simon háza valóban megérdemli a
részvétet. S fenségedhez, folytatá Rákócziné a férjhez fordulva,
ezen örömnapon én is kéréssel járulok. Teljesítse gyermekeink
kivánságát, de egy kikötéssel. Az andrásfalvi urodalomról szóló
adománylevélben Gyulai Ferencz neve mellett említtessék
<span class="pagenum"><a name="Page_331" id=
"Page_331">-331-</a></span> a Pécsi Deboráhé is. Birják ők egyenlő
joggal a szép uradalmat, önként értetvén, hogy Deboráht rangjához
méltólag, én fogom kiházasítani.</p>
<p>– A legkellemesebben vagyok meglepve, válaszolá Rákóczi, midőn
két kivánság helyett hármat kell teljesítenem, s midőn e
kivánságok, bár külön nem valának rám nézve megnyugtatók, együtt a
legtökéletesebben összhangzanak óhajtásaimmal. Csak egyet kötök ki,
hogy Deborah kisasszony kezét én kérjem meg Gyulai számára, önként
értetvén, miként egyedül én fogok arról gondoskodni, a mi csak
fiatal kamarásunk háztartására az ő részéről szükségeltetnék.</p>
<p>Ezzel fölkelvén trónjáról, megcsókolta neje arczát s aztán
fiának és szép menyének homlokát.</p>
<p>A főurak lelkesedése harsány éljenben tört ki.</p>
<p>Kassai arcza hamusötétté lőn.</p>
<p>– Hű országnagyjaim! szólt most a fejedelem emelt hangon.
Biztató előjelnek veszem, hogy családom örömnapja hajnalán érkezett
hozzám azon fontos tudósítás Stambulból, melyben védurunk, a
szultán, lemondott a magyarországi evangelikus rendek sérelmeinek
orvoslásáért indítandó hadviselet ellenzéséről. Segédét nem ajánlja
ugyan fel, de jó kivánságával kiséri vállalatunkat. S nekünk
egyébre szükségünk sem volt. A hit és lelkiismeret szabadságának
zászlóját ezennel kezembe ragadom tehát. Keljen fel az ország,
üljetek mindnyájan lóra. Hat hét mulva ötvenezered magunkkal
leszünk Morva és Szilézia határánál!</p>
<p>– Én, fenséges uraim! szólt a dühtől reszkető <span class=
"pagenum"><a name="Page_332" id="Page_332">-332-</a></span> Kassai,
én nem tudok lovagolni s minthogy ezentúl a politikát csak lóhátról
fogják intézni, alázatosan esdeklem a hivatalomtól
föloldoztatásért.</p>
<p>– Teljesítjük uraságod alázatos kérését, biztosítván ezentúlra
is kegyelmünk iránt, – válaszolá hideg, kimért hangon Rákóczi.</p>
<p>– Örömmel teszem lelkemet kezeid közé mennybeli atyám, mert e
dicső napot megérnem engedted! szólt könnybe lábbadó szemekkel
Dajka, a püspök.</p>
<p>Harsány és szünni nem akaró éljenzés közt távozott a
hadpárt.</p>
<p>Kassai nem soká élte túl e rettenetes perczet.</p>
<h3>XIX.</h3>
<p>Rápoltról a herczegnő kamarása később tért vissza, mint
várták.</p>
<p>Még ott meghallhatá, hogy nagy uradalma és szép arája van. Még
ott értesűlhete Zsófia herczegnő rendkívüli kegyéről és sejtheté,
hogy emelkedése már csak a Rákóczi-család iránti hűségétől függ s
hogy becsvágyának minden álmai valósúlnak, ha a hálát választja
vezércsillagul és a legnagyobb befolyást, eszmék helyett, feltétlen
ragaszkodás által akarja kivívni.</p>
<p>Minő érzések ostromlák keblét? az a világ előtt titok
maradt.</p>
<p>A kik vele megérkezésekor mindjárt találkoztak, búskomolynak
vélték. <span class="pagenum"><a name="Page_333" id=
"Page_333">-333-</a></span></p>
<p>A herczegnő nyugtalanúl várta s nehezteléssel fogadá.</p>
<p>– Nem azért küldöttem kegyelmedet Rápoltra, szólt élénken,
majdnem hevesen, hogy tagadó választ hozzon. Ezt mások is
megtehették volna. Én öntől a nehezet, a rendkívülit vártam.
Szükségem van Klárára s most szokjam-e meg, hogy kivánságaim rendre
meghiusuljanak?</p>
<p>– Az a nő, kit fenséged ismert, nem él többé. Találtam Rápolton
egy özvegyet, ki betegeket gyógyított, alamizsnát osztott,
gyermekeit tanítá, szőrruhát hordot s a kit a vidék őrangyalának
neveznek. Találtam egy tiszta kis épületet, mely az egyszerűség, a
lemondás és a magát feláldozó erény jeleivel volt csak fölékítve,
találtam egy sírt, mely azzal a joggal birt, hogy virágait az ég
cseppjein kivül a fájdalom harmatja is folyvást üdítse. A
szomorúfűzek közül, a kórágy mellől, vagy a gyermekszobából
hozzak-e fenségednek udvarmesternőt? Herczegnőm! Laczkó Istvánné
külön világot teremtett magának, melynek kötelességeit, szokásait,
örömeit, elégtételeit csak azok tudják egészen fölfogni, kik oly
jók voltak mint ő és oly szerencsétlenek.</p>
<p>– Ah! nekem egészen más tervem volt vele! sóhajtá Zsófi. E
bánat, e visszavonultság alá fogja ásni egészségét, s tán már el is
rabolta arczának szinét.</p>
<p>– Nem hittem volna, ha nem látom őt, hogy a bú annyi igézettel
birhasson.</p>
<p>– És még mindig oly szép mint egykor? tudakolta a herczegnő.
<span class="pagenum"><a name="Page_334" id=
"Page_334">-334-</a></span></p>
<p>– Talán kevésbbé szép, de sokkal vonzóbb, szólt Gyulai rosszul
leplezett megindulással.</p>
<p>– Egészen más tervem volt Klárával – ismétlé a herczegleány. De
úgy-e Pécsi Deborah…?</p>
<p>– Jegyesem! szakítá félbe a herczeglány kérdését Gyulai,
megrettenve azon szavaktól, melyek Báthori Zsófia ajkán
rebegtek.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Lásd a <i>Mennyei
Jelenések</i> VI-ik részét.</p>
</div>
</div>
<hr class="chap" />
<p><span class="pagenum"><a name="Page_335" id=
"Page_335">-335-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>A RAJONGÓK <span class="ralign"><a href=
"#Page_1">1</a></span></li>
<li class="li2">Harmadik rész <span class="ralign"><a href=
"#Page_5">5</a></span></li>
<li class="li2">Negyedik rész <span class="ralign"><a href=
"#Page_159">159</a></span></li>
</ul>
<hr class="chap" />
<p><span class="pagenum"><a name="Page_336" id=
"Page_336">-336-</a></span></p>
<div class="chapter">
<h2>KÉPJEGYZÉK.</h2>
</div>
<ul class="TOC">
<li>1. Klára, a szombatos neje <span class="ralign"><a href=
"#Page_41">41</a></span></li>
<li>2. – Hisz ez Kassai <span class="ralign"><a href=
"#Page_50">50</a></span></li>
<li>3. Lorántffi Zsuzsánna <span class="ralign"><a href=
"#Page_58">58</a></span></li>
<li>4. Különböző, többnyire fiatal és kecses arcz fordult felé
<span class="ralign"><a href="#Page_65">65</a></span></li>
<li>5. Régidő óta szebben és szebb pár nem tánczolta a kettőst
<span class="ralign"><a href="#Page_86">86</a></span></li>
<li>6. – El van tévesztve egész életünk, Deborah! <span class=
"ralign"><a href="#Page_192">192</a></span></li>
<li>7. – A tavasz! a tavasz! sóhajtá végre <span class=
"ralign"><a href="#Page_223">223</a></span></li>
<li>8. Kádár imája <span class="ralign"><a href=
"#Page_254">254</a></span></li>
<li>9. – Van-e szerencsétlenebb nálunknál? <span class=
"ralign"><a href="#Page_285">285</a></span></li>
<li>10. – Legyen szabad nekem ma a más örömére gondolni
<span class="ralign"><a href="#Page_328">328</a></span></li>
</ul>
<hr class="chap" />
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_22">22</a></td>
<td>elemér elakadt</td>
<td>Elemér elakadt</td>
</tr>
<tr>
<td class="tdr"><a href="#Page_63">63</a></td>
<td>Es miért</td>
<td>És miért</td>
</tr>
<tr>
<td class="tdr"><a href="#Page_94">94</a></td>
<td>Dehorah</td>
<td>Deborah</td>
</tr>
<tr>
<td class="tdr"><a href="#Page_104">104</a></td>
<td>vele. j</td>
<td>vele?</td>
</tr>
<tr>
<td class="tdr"><a href="#Page_128">128</a></td>
<td>«fehérnépek«</td>
<td>«fehérnépek»</td>
</tr>
<tr>
<td class="tdr"><a href="#Page_140">140</a></td>
<td>arrról</td>
<td>arról</td>
</tr>
<tr>
<td class="tdr"><a href="#Page_150">150</a></td>
<td>nségén</td>
<td>inségén</td>
</tr>
<tr>
<td class="tdr"><a href="#Page_217">217</a></td>
<td>nehéz. volt</td>
<td>nehéz volt</td>
</tr>
<tr>
<td class="tdr"><a href="#Page_245">245</a></td>
<td>arassson</td>
<td>arasson</td>
</tr>
<tr>
<td class="tdr"><a href="#Page_265">265</a></td>
<td>biábavalóságának</td>
<td>hiábavalóságának</td>
</tr>
<tr>
<td class="tdr"><a href="#Page_266">266</a></td>
<td>számá a</td>
<td>számára</td>
</tr>
</table>
</div>
<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='hu' xml:lang='hu'>A RAJONGÓK (2. KÖTET)</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
